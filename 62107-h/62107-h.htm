<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="hu" lang="hu">
<head>
<meta name="generator" content=
"HTML Tidy for HTML5 for Linux version 5.7.16" />
<meta http-equiv="Content-Type" content=
"text/html; charset=UTF-8" />
<meta http-equiv="Content-Style-Type" content="text/css" />
<title>The Project Gutenberg eBook of Egész az északi polusig!; A
ki a szivét a homlokán hordja by Mór Jókai</title>

<style type="text/css">
/*<![CDATA[*/
body {
 margin-left: 10%;
 margin-right: 10%;
}

h1,h2,h3 {
 text-align: center;
 clear: both;
}

h2,h3 {
 margin-top: 2em;
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}
hr.tb {width: 25%;}

table {
 margin-left: auto;
 margin-right: auto;
}

td {
 padding-left: 1em;
 padding-right: 1em;
}

.pagenum {
/*  visibility: hidden; */
 position: absolute;
 right: 2%;
 color: gray;
 font-size: smaller;
 text-align: right;
 text-indent:0;
}

.tdr {text-align: right;}

.center {
 text-align: center;
 text-indent: 0;
}

.caption-small {font-weight: bold; font-size: small;}

.caption {font-weight: bold;}

.caption-large {font-weight: bold; font-size: large;}

.caption-150 {font-weight: bold; font-size: 150%;}

.figcenter {
 margin: auto;
 text-align: center;
}

.footnotes {
 border: dashed 1px;
}

.footnote {
 margin-left: 10%;
 margin-right: 10%;
 font-size: 0.9em;
 text-align: justify;
}

.footnote .label {
 position: absolute;
 right: 84%;
 text-align: right;
}

.fnanchor {
 vertical-align: super;
 font-size: .8em;
 text-decoration: none;
}

.poem {
/* margin-left:5%; */
/* width: 90%; */
 font-size: 0.9em;
 display: table;
 margin: auto;
 text-align: left;
}

.poem .stanza {
 margin: 1em 0em 1em 0em;
}

.poem span.i0 {
 display: block;
 margin-left: 0em;
 padding-left: 3em;
 text-indent: -3em;
}

.poem span.i2 {
 display: block;
 margin-left: 1em;
 padding-left: 3em;
 text-indent: -3em;
}

.transnote {
 background-color: #E6E6FA;
 color: black;
 padding: 0.5em;
 font-family: sans-serif, serif;
 font-size: 0.9em;
}

.transnote p {
 text-align: center;
 text-indent: 1.5em;
}

ul.TOC {
 list-style-type: none;
 padding-left: 10%;
 text-indent: -5%;
 width: 70%;
 text-align: justify;
}

span.ralign {
 position: absolute;
 text-align: right;
 right: 15%;
 top: auto;
}
/*]]>*/
</style>
</head>
<body>

<div class="transnote">
<h3>Megjegyzések:</h3>
<p>A tartalomjegyzék a <a href="#Page_279">279</a>. oldalon
található.</p>
<p>Az eredeti képek elérhetők innen: <a href=
"http://books.google.com/books?id=GuZkAAAAMAAJ">http://books.google.com/books?id=GuZkAAAAMAAJ</a>.</p>
<p>Facebook oldalunk: <a href=
"http://www.facebook.com/PGHungarianTeam">http://www.facebook.com/PGHungarianTeam</a>.</p>
</div>
<hr class="chap" />
<div class="chapter"></div>
<div class="figcenter"><img src="images/cover.jpg" alt="" title=
"" /></div>
<hr class="chap" />
<p class="center"><span class="caption-150">JÓKAI MÓR<br />
ÖSSZES MŰVEI</span></p>
<p>&nbsp;</p>
<p>&nbsp;</p>
<p class="center"><span class="caption">NEMZETI KIADÁS</span></p>
<p>&nbsp;</p>
<p>&nbsp;</p>
<p class="center"><span class="caption">LIX. KÖTET</span></p>
<p class="center"><span class="caption">EGÉSZ AZ ÉSZAKI
POLUSIG!</span></p>
<p class="center">*</p>
<p class="center"><span class="caption">A KI A SZIVÉT A HOMLOKÁN
HORDJA</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">RÉVAI TESTVÉREK
KIADÁSA</span></p>
<p class="center"><span class="caption-small">1896</span></p>
<hr class="chap" />
<h1>EGÉSZ<br />
AZ ÉSZAKI POLUSIG!<br />
<span class="caption-large">*</span><br />
A KI A SZIVÉT<br />
A HOMLOKÁN HORDJA</h1>
<p>&nbsp;</p>
<p class="center"><span class="caption-small">IRTA</span></p>
<p class="center"><span class="caption-large">JÓKAI MÓR</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">RÉVAI TESTVÉREK
TULAJDONA</span></p>
<p class="center"><span class="caption-small">1896</span></p>
<hr class="chap" />
<div class="chapter"></div>
<p><span class="pagenum"><a name="Page_1" id=
"Page_1">-1-</a></span></p>
<h2>AZ ÉSZAKI POLUSIG.</h2>
<p><span class="pagenum"><a name="Page_2" id=
"Page_2">-2-</a></span></p>
<p><span class="pagenum"><a name="Page_3" id="Page_3"><br />
-3-</a></span></p>
<h3>ELŐSZÓ.<br />
AZ OTTFELEDETT MATRÓZ.</h3>
<p>Valamelyikén ama nevezetes banketteknek, melyek hirhedett északi
utazóink tiszteletére a kettős monarchia két fővárosában adattak,
egyike a megtisztelt hajósoknak, a kebleket megnyitó szőlőnedv
befolyása alatt sub rosa őszintén megvallá, hogy ők bizony egy
pajtást ott felejtettek a Tegethoffon. Egy Pietro Galiba nevű
dalmatiai születésű magyar fiut.</p>
<p>A dolog úgy történt, hogy a matróz fagydaganatban szenvedő
kezeit és lábait oly nagy mértékben betalálta dörzsölni dr. Kepes
hazánkfia fagybalzsamával, hogy attól nemcsak a kezei és lábai, de
ő saját maga is elaludt.</p>
<p>Szerencsétlenségére még a hajózászlótartónak nem volt gyertyája,
mikor az útrakelendők neveit összeirta s tévedésből Pietro Galiba
neve kimaradt a lajstromból s midőn másnap reggel felolvasták a
névsort, egy «itt vagyok»-kal kevesebb hangzott a rendesnél.</p>
<p>Csak később, mikor már öt nap mulva reggeledni kezdett, jött rá
a hajóskapitány, hogy egy embernek hiányozni kell. A mit így
számítottak ki.</p>
<p>Voltak egy meter hosszúságú füstölt kolbászok, a mik akként
osztattak fel, hogy minden ember harapott belőlük egy darabot.
Huszonöt emberre voltak számítva. Egy ember szájába négy
czentiméter kolbásznál több be nem fér, és így épen ki kellett ütni
az egy méternek. Azonban a csónakrakelés óta a kapitány úgy
tapasztalá, hogy négy <span class="pagenum"><a name="Page_4" id=
"Page_4">-4-</a></span> czentiméter kolbász mindig fönmarad. E négy
czentiméter kolbásznyi plus kiderítette az egy embernyi minust.</p>
<p>Visszatérni az otthagyottért egészen hiábavaló munka lett volna,
miután az alatt ennek okvetlenül meg kellett már halnia éhen és
szomjan: semmi ét- és it-szer a hajón nem hagyatván.</p>
<p>Ekként maradt le a vonatról a jámbor Pietro Galiba, a mi
megtörtént már elég emberen, a ki vasuton, gőzhajón utazott s
elaludta az időt.</p>
<p>Itthon azt mondták rá, hogy meghalt s a feleségének penziót
adtak, a mivel az nagyon meg volt elégedve.</p>
<hr class="chap" />
<div class="chapter"></div>
<p><span class="pagenum"><a name="Page_5" id=
"Page_5">-5-</a></span></p>
<h3>A KITALÁLHATATLAN IRAT.</h3>
<p>Mint nagyon tisztelt barátom, dr. Kepes törzsorvos egyik érdekes
felolvasásában bizonyítja, a vadludak azon utazási szenvedélylyel
megáldott madarak, melyek a világon mindenfelé eltekintenek, úgy
hogy nem ritkán találkozhatni ugyanazon vadludakkal a jeges tenger
partjain, melyeket a Balaton mellől valami koczapuskás elriasztott.
Eljárnak azok még Amerikába is, túlrepülve lúdbátorsággal az északi
poluson.</p>
<p>Ezelőtt mintegy hat héttel Quebek tartományban egy vadludat lőtt
meg egy buconier, ki, a mint azt koppasztani kezdé, bámulattal
tapasztalá, hogy a lud farka tollainak mindegyikére rá volt huzva
egy másik tollnak levágott üres hengere s mikor egy ilyen
tollburkot lehuzott a másik tollról, abból egy vékony összegöngyölt
hártya bujt elő, a minek valami sajátszerű barna piszkos színe
volt.</p>
<p>A bucanier felvitte a ludat Quebekbe s megajándékozta vele dr.
Smollist, a hirhedett természetbuvárt.</p>
<p>Dr. Smollis mindjárt tudta, hogy mivel van dolga. Ez a vadlúd
egy galambposta. Helyesebben lúdposta. És azok a piszkosnak látszó
összegöngyölődött hártyácskák ott a két tollüreg közé szorítva, nem
egyebek, mint vékony collodiumlapok, a mik photographia segélyével
megkicsinyített iratok másolatát viselik.</p>
<p>A tudós természetbuvárnak semmi sem volt könnyebb, mint ezen
collodiumlapokat egy kétezerszer nagyító napmicroscop segélyével
egy szemközt álló fehér lepedőre lemásoltatni, mely eljárás után
azoknak betüszerinti tartalma olvashatóan kitünt. <span class=
"pagenum"><a name="Page_6" id="Page_6">-6-</a></span></p>
<p>Nagy volt azonban a tudós professor kétségbeesése, midőn az
olvasott sorokban semmiféle ismeretes nemzet idiomájára rá nem
talált.</p>
<p>A kezdő sor így szólt:</p>
<p>«Garbalirbibarba Perbetirbi jérbég arbalarbattirbi
narbaplorbojarba.»</p>
<p>Ez csak indus nyelven lehet irva! Ilyen hosszú szavakat csak
Keletindiában eresztenek.</p>
<p>Dr. Smollis nagy fáradtsággal lemásoltatá egymás után a
kitalálhatatlan nyelvű jegyzeteket s megküldé azokat a calcuttai
tudóstársaságnak s a mexikói és rio-janeirói nyelvészeti
társulatoknak. Azok nem tudtak velük elbánni s áthelyezték a jeddoi
és pekingi akadémiákhoz. Azok is beletörték a késüket s egyik
sanscrit nyelvnek, másik ladino jargonnak nyilvánítá a
megfejthetetlent. A szentpétervári akadémia a bisbariba nyelvet
vélte benne felismerni s utasítá a helsingfjördi akadémiához, onnan
a finn rokonság révén átszármaztak a budapesti magyar
tudóstársasághoz, a hol ott hevertek három esztendeig. (Igaz, hogy
csak három hete, hogy odajutottak, de a három hét alatt hevertek
három esztendőre valót.) Végre megoldás végett a nyelvtani
osztálylyal közöltetvén, a mi kezünkbe jutottak s a «Hon»
szerkesztőségében közszemlére kitétettek.</p>
<p>A Hon szerkesztősége, mint tudva van, az universalis
karaván-szerailja az «ambulans-szerkesztőségeknek». Egy szegletben
szövik az Igazmondót, amott irják az Üstököst, A Bolond Miska, ha a
pusztából megérkezik, itt pakolja ki a málháit. Ha a Figyelőnek
sietős czikke van, itt irja meg. Néha Vadnay is megir itt egy
ujdonságot. Ha Gyulai el akar késni a Budapesti Szemlével, idejön
disputálni; a Magyar Polgárnak itt irják a pesti dolgokat, Egyessy
itt stenographiázza a gyors hireit, a Vasárnapi Ujság fele itt
terem. Egy szóval, itt vagyunk mindig sokan. És a kik vagyunk, mind
értünk valamihez.</p>
<p>Hegedüs tud angolul, Szathmáry Gy. francziául, Törs <span class=
"pagenum"><a name="Page_7" id="Page_7">-7-</a></span> lengyelül,
György Aladár olaszul, Bakcsi székelyül, Moldován oláhul, Mudrony
ért a chiffrekhez, Frecskai a kottákat ismeri, Beksics tud
spanyolul, Visy görögül, Erődy mester a török és perzsa nyelvekben,
Szatmáry K. érti az ékirást, Jakab Elek az ódon irásmódot, magam
meg tudok a fehér sorok között olvasni, de ezt a rejtelmes nyelvet
egyikünk sem birta megérteni.</p>
<p>Szerencsére van egy életrevaló ember a szerkesztőségünkben, a
kit úgy hivunk, hogy «A Sándor». Legszükségesebb tagja az
ujságcsináló irodának: a ki a legtöbb kéziratot szolgáltatja
lapunkhoz. A míg ő meg nem érkezik, addig hozzá nem foghatunk a
szerkesztéshez.</p>
<p>Egyszóval életrevaló ember «A Sándor». (Csak olyan sok pénzt ne
kérne gyertyára, fára!)</p>
<p>A míg ott vesződünk a megoldhatatlan rejtélylyel, ő belepillant
s elneveti magát.</p>
<p>– Enyje urak! Hisz ez madárnyelven van irva! Úgy kell olvasni,
hogy «Galiba Peti jég alatti naplója».</p>
<p>Ime! felfedeztük! A mi a világ minden tudós akadémiájának nem
sikerült.</p>
<p>De már most, ha mi fedeztük fel a rejtélyt, nem is adjuk azt ki
kezünkből; hanem az egész jégalatti naplóját a Tegethoffon
ottfeledt tengerésznek magunk fogjuk közölni az Üstökös
hasábjain.<a name="FNanchor_1" id="FNanchor_1"></a><a href=
"#Footnote_1" class="fnanchor">1)</a></p>
<h3>A JEGESMEDVÉK RAREYJE.</h3>
<p>Mikor fölébredtem, egyesegyedül találtam magamat a hajón.</p>
<p>Kiabáltam társaim után, a doktor után, a kapitány után: semmi
viszhang.</p>
<p>Engem ittfelejtettek.</p>
<p>Összejártam a hajó egész üregét kétségbeesetten. Sehol
<span class="pagenum"><a name="Page_8" id="Page_8">-8-</a></span>
egy harapás kétszersült nem maradt hátra, sem egy doboz gulyáshus
conserve; de bár egy palaczk tokajit felejtettek volna itten abból
a Jálicsféléből. Az a kettős veszedelem állt előttem, hogy ha nem
eszem, meghalok éhen s ha tokajit nem iszom rá, skorbutot
kapok.</p>
<p>Még azonfölül a puskákat is úgy elvitték magukkal, hogy nekem
egyet sem hagytak, a mivel magamat a vadak ellen védelmezzem s a
mivel magamnak valami pecsenyét lőjek. Ágyuval csak nem lőhetek
medvét.</p>
<p>Az ágyuról egy mentő gondolatom támadt. Az ágyukat csak itt
hagyták! Megyek s kisütögetem őket egyenkint. Talán nem mentek el
nagyon messze. Itt e helyen az ágyulövés napijáratra elhallik.
Talán megneszelik a segélylövéseimet s visszatérnek értem.</p>
<p>Ezzel a szándékkal léptem át a tüzér-kamarába.</p>
<p>Ott várt rám a legnagyobb ijedelem.</p>
<p>A mint kinyitám az ajtót, egyszerre nekem rohan egy óriási
medve.</p>
<p>Az ágyuablakon bújt be bizonyosan.</p>
<p>És én ráismertem a jegesmedvére.</p>
<p>Anyamedve volt, tegnapelőtt lőttem el a kis fiát s ugyanakkor, a
midőn a maczkót elejté a golyó, az égő fojtás az anyja hátára esett
s kiperzselt egy foltot a bundájából. Erről a perzselésfoltról
ismertem rá.</p>
<p>És én megettem ennek az asszonyságnak a fiát. Most ez fog
megenni engem.</p>
<p>Védtelen voltam. Rémültömben átrohantam a chemicáliák és
naturáliák kabinetébe s annak az ajtaját bereteszeltem.</p>
<p>Csakhogy ez vajmi gyönge ellenállásra számított akadály.</p>
<p>A medve puszta tenyerével képes lesz a deszkából egy táblát
beütni s azon bejön.</p>
<p>Veszve vagyok. Nem tehetek semmit a védelmemre. Legalább
megkönnyítem magamnak a rám váró legiszonyúbb kínhalált. Hogyan?
Hát azzal a szerrel, a mivel a <span class="pagenum"><a name=
"Page_9" id="Page_9">-9-</a></span> doktorok szokták a kínos
operatiók alatt a patienst elaltatni. Chloroformot szívok be. Az
van itt egy nagy üveggel.</p>
<p>Már tele volt a szivacs a kezemben a veszedelmes altatóval,
midőn a jegesmedve betörve az ajtó felső tábláját, azon bedugta
rettenetes fejét, borzasztó fogait felém vicsorgatva.</p>
<p>– Ejh! gondolám akkor magamban, mért szívjam én fel ezt a
hangyhalvagot? szídd fel te medve!</p>
<p>S ezzel odacsaptam a pofájához a szivacsot.</p>
<p>A jegesmedve abban a perczben elbódult s ott maradt az
ajtónyilásban kétrét hajolva. Feje és első lábai benn voltak a
szobában. Tökéletesen elaludt s hogy édes álmai lehettek, azt
arczának mosolygó kifejezéséből s talpainak czirógatásra idomult
mozdulataiból kivehettem.</p>
<p>– Lásd, mondám neki, én most neked levághatnám a nyakadat,
lehuzhatnám a bőrödet s a husoddal beérhetném két hónapig. De én
azt nem teszem opportunitási szempontokból. Magyar vagyok: hozzá
szoktam a kibéküléshez. Itt rekedtem (pedig nem is Árpád apám
hozott ide), már most honfitársak lettünk: együtt kell laknunk a
Ferencz-József földön. Ha én téged most megennélek, ellenem jönne
az egész atyafiságod; nagy minoritásban vagyok: ők megennének
engem. Lépjünk alkura. Te ne bánts engem. Én nem bántalak téged.
Aztán keressünk egy harmadikat, a kivel jól lakjunk mind a
ketten.</p>
<p>A híres lószelidítő Rareynek volt egy titka, a mely most már nem
titok. A legvadabb lovat tíz percz alatt engedelmes, szelíd
báránynyá alakította át s az egész mestersége abból állt, hogy
chloroformot szivatott fel vele. Ettől az állat elbódult s mire
felocsudott, egészen át volt változva s azontul, a mint
megszelidítője ruháin vagy kezén megérezte a hangyhalvag szagát,
hagyott magával mindent tenni.</p>
<p>Ez volt a világhírű Rarey titka.</p>
<p>Most én azt medvén kisérlettem meg. <span class=
"pagenum"><a name="Page_10" id="Page_10">-10-</a></span></p>
<p>Hanem annyi elővigyázattal mégis voltam, hogy a kábultság ideje
alatt a két első lábára két hatalmas matróz téli keztyüt huztam
fel, a mi körmeinek gyakorlatba vételét lehetetlenné tette.</p>
<p>Kisérletem tökéletesen sikerült.</p>
<p>A mint a chloroformozott jegesmedve kábultából felocsudott, nem
volt az a fenevad többé, a ki az elébb. Elkezdett gyöngéden
nyihogni, mint az ajtón bekérezkedő kutya s mikor közel mentem
hozzá, szépen megnyalta a kezemet, a tenyerével pacscsot adott,
mint a kis kutya s az orrát oda dörzsölte a térdemhez.</p>
<p>Én ezen még csak nem is csodálkoztam. Ha lehetett a rettenetes
vadkanból szelid disznót idomítani, miért ne lehetne a vad medvéből
szelid medvét? Már látom előre, hogy fog e vívmányom tért foglalni
az egész világon? Hogy fognak nyáj számra legelni ezek a szép
medvék az erdőben s ügetni hazafelé a faluba a medvepásztor dob és
tilinkó szava mellett. Nyáron gyapjut fog róluk nyirni a gazda,
télen kukoriczára fogják, kihizlalják. Milyen permanens rovat lesz
a Pester Lloydban: einschurige Bärenwolle: steigend; Bärenfett:
starke Nachfrage; – Bärenhäute: in ministeriellen Bureaus sehr
gesucht! – Aztán kocsi elejébe is lehet őket majd fogni. Az lesz az
igazi földes úr, a ki majd ilyen négyes fehér medvefogattal rukkol
be a karczagi vásárra! A gazdasszonyok pedig medvetejet fognak
fejni.</p>
<p>Megfejni a medvét? És miért ne? Ha őseink ihattak lótejet! Hát
aztán a szamár valami szép állat? Még is megiszszák a tejét.
Genovévának a fiát, pedig princz volt, egy szarvas dajkálta az
erdőben s Ugolinot, mikor éh-halálra volt itélve, alattomban a
menyecske leánya táplálta tejével, le is festette azt Rafael. Hát
engem mért ne táplálhatna, a jégsivatagban éhhalálra elhagyottat
egy anyamedve!</p>
<p>Megpróbáltam és sikerült. Csak az a kár, hogy nem látta ezt a
jelenetet Rafael, hogy mindjárt lephotographiázhatta volna!
<span class="pagenum"><a name="Page_11" id=
"Page_11">-11-</a></span></p>
<p>Most már tehát a fehér-medve még fiának is fogadott; annyira
megszelidült Rarey mester titkos rendszerétől.</p>
<p>Ez azonban csak egy medve. De hát a többi? Künn a hajó körül már
hangzik rettentő ordításuk. Percz mulva ellepik a hajót, fenn
vannak a födélzetén s dörömböznek a csapóajtókon. Az én szelíd
fehér-medvém remeg. Reszket az én életemért.</p>
<p>– Ne félj Bábi! (Ezt a nevet adtam neki.) Én beszélni fogok a te
hazádfiaival.</p>
<p>Bábi érzékeny szemmel tekinte fel rám, mintha szánakoznék
rajtam.</p>
<p>Oh, tudom én annak a módját. Minden embert meg lehet
vesztegetni, még a fehér medvét is.</p>
<p>A természeti ritkaságok kabinetjében ott álltak sorba rakva
széles szájú üvegekben azok a mindenféle ritkaságok és csodák, a
miket tudósaink az európai muzeumok számára spiritusba tettek,
aztán itt hagytak, még a sokat emlegetett rózsaszinü tengeri kutyát
is.</p>
<p>Azokat én beleraktam két háti kosárba s a két kosarat a Bábi
hátára nyergeltem. Magam pedig felvettem egy fehér-medve bundát (si
fueris Romæ, romano vivito more), azt befecskedeztem köröskörül
chloroformmal. A mellett orromat, számat átkötöttem eczetbe mártott
kendővel, nehogy a chloroformtól magam is megszelidüljek s ekként
Bábit bocsátván elő, felnyitám a födélzetre vezető ajtót.</p>
<p>Akként okoskodtam, hogy a medvék rögtön neki fognak esni a háti
kosaraknak s akkor megtudom, hogy melyik közülök a király? Az fogja
elvenni a legnagyobb csemegét: a spirituszba tett rózsaszínű fókát.
Akkor aztán csak annak a barátságát kell megnyernem.</p>
<p>A hogy psychologice kiszámítottam, úgy lett. A lépcsőn
felkapaszkodó Bábi kosarai egy percz alatt ki voltak üritve. Egy
hatalmas, nyolczadfélláb magas medve-óriás volt az első, a ki a
küldött ajándékokból a medverészt magához ragadta, a többiek
valószinüleg miniszterei voltak; <span class="pagenum"><a name=
"Page_12" id="Page_12">-12-</a></span> azok is kikeresték a javát;
a legapróbbak, holmi spirituszba tett egerek, már csak a velük jött
kék rókáknak jutottak. Nehány fehérmedve protestált nagy bömbölve s
a karfákra és árboczokra mászott, képezvén az ellenzéket. Ezek csak
a fejeikhez vagdalt üres üvegeket kapták.</p>
<p>Mikor aztán el volt költve minden csemege s kiszürcsölve minden
spiritusz: akkor a medveóriás elkezdett lassú mormogás hangján
beszélgetni az én megszelidített medvémmel; a ki viszont
félreérthetlen gyöngédséggel nyalogatá meg a medve fejedelem
pofáját s a fogaival gyöngéden beleharapdált a nyaka szőrébe.</p>
<p>Ez a medvenagymogul felesége!</p>
<p>Hüh! Lánczos milliom! A fehérmedvék királynéja maga volt az, a
kitől én – tejet kölcsönöztem!</p>
<h3>AZ ÉJSARK ÉLÉSTÁRHÁZA.</h3>
<p>A medvefőnök előtt, úgy látszik, nagyon gyanusak a téli keztyük,
a mik Bábi első lábaira voltak huzva. Ezekre morgott legjobban.
Bábi elővette az engesztelés minden asszonyi praktikáját, végre
midőn semmi sem használt: odafutott hozzám s fejével intett, hogy
jőjjek elő a lyukból.</p>
<p>Csak akkor léptem ki a födélzetre. Biztosan éreztem magamat a
chloroformozott bundában.</p>
<p>Minden oldalról rohantak rám a fenevadak, de a mint közel értek
hozzám, egyszerre elbódultan dülöngéltek erre arra s nem
bántottak.</p>
<p>A medveherczeg elszörnyedve udvarának e szolgalelküségén, saját
legmagasabb fogaival indult nekem, hogy összetépjen, hanem aztán ő
is úgy tántorodott hanyatt, hogy ha hitvese karjai föl nem fogják,
a födélzetre esik. Egy tekercs hajókötél feküdt az árbocz mellett,
arra <span class="pagenum"><a name="Page_13" id=
"Page_13">-13-</a></span> hanyatlott, mint egy trónusra s fejét
aztán Bábi ölébe nyugtatta.</p>
<p>Én pedig hirtelen előránték bundám zsebéből egy tilinkót s jól
tudva, hogy ennek a hangját szokták a medvék megérteni, rákezdtem
egy keserves nótára. A tilinkóhangra a megjámborult medvék kezdtek
ébredezni, a fejedelem, a kinek én Marczipán nevet adtam, eleinte
csak lábait rángatta, majd a füleivel billegett a nóta után, végre
felugrott a helyéből s maga kezdé el a tánczot, két lábon állva s a
tenyereit lelógatva, míg utóbb, a példán felbuzdulva, egész udvara
belevegyült a polkába s tánczoltak mindaddig, a míg csak én fujtam.
Akkor odajöttek hozzám gratulálni mindannyian s csóválták volna a
farkukat, ha lett volna. A medvefőnök épen oly kegyes volt, hogy
megölelt; csakúgy ropogtak bele az oldalbordáim (már akkor
elpárolgott a chloroform a bundámról) s oda ültetett a kötéltrónra
maga és Bábi közé.</p>
<p>De nem a gratulatiókra s kitüntetésekre volt én nekem szükségem,
hanem egy nagyon praktikus eszme létesítésén törtem ugyanakkor a
fejemet.</p>
<p>(Az anyám olasz volt: innen van a véremben a spekuláczió!)</p>
<p>Igy okoskodtam. Ez az ezer meg ezer fehér-medve itt a jégsark
alatt csak nem élhet a levegőből! Olyan állat pedig, a mivel az
éhséget elverje, ide csak ritkán vetődik. Az esztendőnek három
hónapján át ugyan van szüretje; akkor a czethalászok itt hagyják
számára a fogott czethalaknak minden husát, a mi csak medvének
való. De mit esznek a többi kilencz hónap alatt?</p>
<p>Kell, hogy a mindenről gondoskodó természet állított fel légyen
a számukra egy-egy kifogyhatatlan tárházat: egy-egy nagyszerű
jégbarlangot, a hol az özönvízelőtti állatok vannak eltéve jég közé
bőröstől, húsostól, mind e mai napig épen megtartva. Van rá élő
példa: a szentpétervári természettani muzeum nagy mammuthcsontváza.
Annak a gazdáját ép hussal megtartva lelték meg – <span class=
"pagenum"><a name="Page_14" id="Page_14">-14-</a></span> épen a
fehér-medvék – a sibériai jégbarlangok egyikében s felét meg is
ették, mire az emberi szem ráakadt s a mammuth-hus még akkor is
friss volt.</p>
<p>Tehát én oda spekuláltam, hogy ha én ezeket a fehérmedvéket úgy
megszelidíthetném, hogy ezek elvezetnének engem ahhoz a
jégbarlanghoz, a honnan ők és őseik éldegéltek eddig, keservesen
kaparva fel a jeget az eltemetett húskincsek fölül, hát majd
csinálnék én nekik csákány és puskapor segélyével olyan nagyszerű
államkölcsönt, hogy mindennap karácsonjuk lenne tőle s még nekem is
maradna öreg napjaimra. Az éhhalál minden félelme megszünne az
egész Ferencz-József földön örök időkre (nem úgy, mint azon a
másikon a Duna-Tisza között), ha ez az özönvízidei husbánya
embernek föl lenne fedezve.</p>
<p>Ide el fognak engem vezetni az én medvéim.</p>
<p>Sőt talán el is visznek!</p>
<p>Hátha behagyják magukat fogatni egy szánkába, mint kutyák s
repülünk a kamatbiztosítástalan vasuton a gőzvonat
sebességével!</p>
<p>E terv kiviteléhez is egész diplomatice fogtam hozzá. Mert az
embernek, mikor medvékkel van dolga, mindig azon legyen a
főfigyelme, hogy azt hitesse el velük, miszerint minden indítvány a
közjóllét előmozdítására s a fejedelem tekintélyének
megszilárdítására, nem pedig az indítványozó személyes érdekeinek
előmozdítására czéloztatik.</p>
<p>Most tehát legelső feladatom volt azt a nagy szánkót melylyel
sarkutazóink hatvannapos nagy expeditiójukat megtették, megrakni
mindennemű szükségletekkel, a mik vállalatomhoz előreláthatólag
megkivántattak. A hajóról kitelt minden. Volt ugyan egy kis bajom
új szövetségeseim kiváncsiságával, kik minden előttük ismeretlen
tárgyhoz hozzányultak. Marczipán herczeg a repetitionstheodolithot
minden áron fel akarta törni a fogával, azt gondolta: dió; hanem
aztán, mikor a nagy teleskopiumot előhoztam, akkor kotródott
mellőlem mindenki. Marczipán herczeg <span class="pagenum"><a name=
"Page_15" id="Page_15">-15-</a></span> maga is felszaladt ijedtében
az árboczra. De Bábi nem futott utána: a téli keztyüktől nem tudott
fára mászni. Mikor minden fel volt málházva, következett már az
előfogat-kérdés.</p>
<p>Mint tudva van, a Tegetthoff egy óriási nagy jégtorlat tetején
áll megfenekelve; a torlat vetekedik a Szentgellérttel. A hajó
orrával felfelé emelve, födélzetével egy planum inclinatumot képez,
egy nemét a pirutsádnak, melyen alá szánkázni nagyon könnyű. A
hajóról a jéghegy aljáig ismét hasonló csuszkapálya van már
készítve serpentina alakban, a min szintén magától megy le a
szánka, csak az orrában kell ülni valakinek, a ki lelógatott
lábaival a járművet kormányozza.</p>
<p>Ismervén a medvéknek a majmokkal közös kiváncsisági és utánzási
ösztönét, bizonyos voltam felőle, hogy a mint én megkezdem a
szánka-csuszást a hajóról, egyszerre ott teremnek az én
polgártársaim s teleülik az én szánkámat. A mi úgy is lett. A hajó
aljához leérve, már az első kanyarodónál tele volt a szánkám.
Serenissime odaült a hátam mögé s a vállamra tette a fejét. Bábi
pedig valóban sikoltozott örömében, mikor a szánka repült a
csuszkapályán.</p>
<p>Hanem ez egyszer aztán véget ért s a szánka nem akart magától
tovább menni. Serenissime azt hitte, hogy a rajta ülő polgártársak
akadályozzák a haladást. Nehány legkegyelmesebb pofon nagyon hamar
letisztítá őket a szánkáról.</p>
<p>Mindig azt tanultam, hogy semmi sem oly háladatos munka, mint
olyankor, a mikor a fejedelem megharagszik valakire és azt üti,
mellé állni és segíteni a verésben. Megfigyeltem, melyik medve
kapott pofont Marczipántól, azt fülön csiptem, a csizmaszárból
előrántottam a korbácsot, jól rá vertem. Mikor aztán nagyon meg
volt hunyászkodva, akkor nyakába akasztottam a hámot, a mit a
vontató kutyáknál szoktunk használni s odakötöttem a szánkához.
Ekként sikerült hat gyönyörű medve-mént befognom <span class=
"pagenum"><a name="Page_16" id="Page_16">-16-</a></span> a
szánkába, mire magam a szán elejébe ugrottam, kieresztettem az
ostort, nagyot durrantottam vele s azzal neki iramodott a hatos
fogat s vitt bennünket a jégsíkon tova, mint a szélvész.
Serenissime ordított örömében s Bábi végig feküdt a szánkában,
kényesen szükölve. Őt idegessé tette e gyors szánkázás.</p>
<p>A többi medvekiséret pedig, ki elől, ki hátul nyargalt a szánka
mellett – bandérium gyanánt.</p>
<p>Számításom igen természetes volt. A medvék egyenesen haza fognak
velem szánkázni. Mert valahol csak laknak. Az a lakhely bizonyosan
egyike azon jégbarlangoknak, a miket már említeni szerencsés
voltam.</p>
<p>Óránkint húsz angol mértföldnyi sebességgel közelítettünk a
Zichy-előfok felé. Ezt igen jó előjelnek vettem. A Ferencz József
föld kincsei e szerint a magyar területre esnek.</p>
<p>Gyönyörű északfénynél érkeztünk meg a rezidencziába. Innen még
jókora kaptatón kellett felvontatnunk a megterhelt szánkót s
mondhatom, hogy ez alkalommal az általam inaugurált előfogat
rendkívül hasznavehetőnek bizonyította be magát. Ezen a jéglejtőn
csupán az ő körmeikkel lehetett felkapaszkodni; minden más
vonómarha nyakát törte volna rajta.</p>
<p>A hegyoldalban tátongott egy félkerek lyuk, alig ember
magasságnyi s nem nagyobb, mint hogy épen a szánka beférhessen
rajta. A hozzá felvezető tört út igazolá sejtelmemet, hogy ez az
egész medve-nemzetség tanyája itt. S egy tekintet az onnan
alávonuló hegyszakadékba meggyőzött a felől, hogy a mit kerestem,
azt megtaláltam. Az a völgy tele volt már a barlangból kihurczolt
ősállatcsontokkal, a mik közt fölismertem az ősbölény és ásatag
iramszarvas vázait.</p>
<p>De mielőtt e barlangba belépnénk, álljunk meg elébb és fejtsük
meg, hogy jöhetett ide ez a jégbarlang ez ősállatokkal együtt.</p>
<p>Tény ugyan, hogy mammuthokat találnak a jeges tenger
<span class="pagenum"><a name="Page_17" id=
"Page_17">-17-</a></span> jégtorlaszai között, de miután az ős
elefánt forró égalj lakója, a ki bambusznál kisebb füvet nem
legelész, itt pedig jég van és fű nincs: tehát kérdés, hogyan ment
be a mammuth a jégbe? vagy hogy ment rá a jég a mammuthra?</p>
<p>Ezt a nehéz kérdést én ekként oldottam meg:</p>
<p>A plyocene korszakában a föld felszíne még igen erős
emelkedésnek és szállásnak volt kitéve. Hisz még az újabb időkben
is tapasztaltunk ilyen hullámzást a föld szilárd kérgén a puzzuolai
Jupiter Serapis templománál, mely egyszer ölnyire alámerült a
tengerbe, másszor ismét kétszer olyan magasra emelkedett ki belőle:
az oszlopaiba befurakodott modiolák, pholas kagylók s egyéb
lithophagok bizonyítják, hogy milyen mélyen járt a tenger
alatt.</p>
<p>Tehát egy ilyen földkéreghullámzásnál a horpadás szinhelyéről a
megrémült földlakók siettek az emelkedőben levő földrészre
menekülni. Az állati ösztön a rémekkel teljes ég alól a barlangok
sötétjébe vezette őket.</p>
<p>A barlangban már most tehát benn volnánk. De hogy jön a nyakukra
a jég?</p>
<p>Következik az is.</p>
<p>A földkéreg hullámzásával együtt járt annak több helyütt
megrepedezése s rétegenkint fölválása. A mély repedésekből a
földkebel tüze rontott elő, míg ugyanakkor a horpadásokra ömlő
tengerözön betölté a repedéseket. Ebből a víznek rögtöni tömeges
elpárolgása származott. Az pedig természettani szabály, hogy mikor
egy cseppfolyós test hirtelen párává alakul át, sok meleget leköt,
hideget támaszt. A ki erről meg akar győződni, nézzen meg egy
mesterséges jéggyárat, hogy készitík a jeget – fűtött
kemenczével?</p>
<p>Tehát e gyors elpárolgás által támadt rögtön a jég. Az
emelkedésben levő földkéreg felfoszlott rétegei alatt megfagyott az
oda betódult víz.</p>
<p>Mikor azután rövid idő mulva ugyanazon földkéregháborgás miatt
az elébb fölemelt réteg hirtelen alásülyedt, <span class=
"pagenum"><a name="Page_18" id="Page_18">-18-</a></span> megtelt a
barlang egyszerre vízzel s az odamenekült élőlények
belefuladtak.</p>
<p>Úgy, de a földréteg alá betódult víz már jéggé volt fagyva s
mint tudjuk, a jég, pondus specificuma miatt nem engedi magát a víz
fenekére lenyomatni. Az tehát kiemelte a hátán az egész fölötte
levő földrészt s lett abból egy úszó sziget, melynek tutaja
jég.</p>
<p>Már most tudjuk azt, hogy a tengernek van egy áramlata déltől
északnak. Ez az áramlat abban az időben még erősebb volt s tény az,
hogy a Florida-szigetek támadása, miket a korallok építenek nagy
lassan, térítette el utóbb némileg a Golfstreamet.</p>
<p>Ez az áramlat vette fel az uszó szigetet s vitte azután egész
odáig, a hol az északi jeges tenger torlaszai között elvégre
fönnakadt. Így jöttek ki a mammuthok barlangostól.</p>
<p>Nekem már akkor meggyőződésem volt, hogy ez a mi szárazföldünk
itten jég hátán áll s a jégen alól van még a tenger. Mely sejtelmem
később fényesen igazolva lett az események által.</p>
<p>A barlang benyilása előtt egy vén medve állt őrt, közeledtünkre
jelt adott a barlangba, melynek azután irtóztató ordítás lett a
következménye; künn és benn. Egy csoport fiatal medve úrfi rohant
elő legelébb is az oduból, kik a szánról leugráló fejedelmi párban,
úgy látszik, hogy családfejökre ismertek s hengerbuczkákat hánytak
örömükben.</p>
<p>Én egyedül maradtam most a szánon s kezdtem aggódni vakmerő
vállatom kimenetelén. Ez a barlang tele van olyan medvével, a kik
még nincsenek megszelídítve. A befogott hat medve pedig nyargalvást
visz a barlang szájának s én nem tudom, hogyan kell nekik megállást
parancsolni! Nincs is az orrukba karika huzva.</p>
<p>Egy igen természetes gondolat kisegített a bajból. Hirtelen
elővettem Drummond-féle könenylámpásomat; egy csavar elfordításával
meggyujtottam azt, úgy, hogy a mint <span class="pagenum"><a name=
"Page_19" id="Page_19">-19-</a></span> a barlangba bevágtattunk, ez
teljes villamfény-ragyogás mellett történt meg.</p>
<p>A siker bámulatos volt. A rögtön támadó fényre nem csak az én
hat befogott medvém esett egyszerre guggoló helyzetbe, de a benn
levők is ijedten elhallgattak s csuszó mászó tömegeik igyekeztek
meglapulva árnyékos helyre vonulni.</p>
<p>De még magamat is egészen elvarázsolt ez a látvány.</p>
<p>Egy óriási dóm tárult fel előttem: magasabb Szent-Péter
templománál, melynek falai, oszlopai, boltozata, talapja jég. A
könenylámpa fényében ezüstből látszik az egész építve lenni s az
árnyék benne smaragd s ultramarin. Fantastikus torzalakú jégtömegek
csüngnek alá a szédületes padmalyból s szeszélyes alakú ívboltok
egész portikusán látni végig egy barlangoldalba. Merész karzatok
futnak körül a magasba, csipkés párkányokkal s a barlang közepét
ketté választó szédületes örvényen egy ördöghíd vonul át,
kristálytiszta jégtömegből, míg a hátsó falról, mintha egy
irtóztató fehér kárpit csüggne alá, mely egy titáni orgonát takar
el. Azt a csepegő jég csapjai alkották, de fenyőszálnyi jégcsapok.
S a barlang legmélyén: az ember azt képzeli, hogy az a templom
oltárrésze, áll egy óriási rémkép: egy bálvány, egy csontváz: egy
álló őselefánt simára tisztított ivarfehér csontváza.</p>
<p>Erről csak a húst tudták letisztogatni a medvék; csontjait nem
birták szétczepelni.</p>
<p>S fölötte a fényes padmalyhoz odafagyva, látszik függni, mint
egy rettentő dombormű: egy húsz öles plesiosaurus, egy pánczélos
krokodil, hosszú, hattyunyaka, százfogú állkapczával, gyűrűs
farkkal; a jég be vonta az egészet ezüsttel, úgy függ ott a falon,
mint egy alászálló Leviathán.</p>
<p>Nem csodálom, hogy e látványtól magok a medvék is meg voltak
lepetve. A csodálatos, a nagyszerű még az állatra is szelidítőleg
hat. Ők itt eddig csak sötétben dolgoztak; csak szaglás után
ismerték barlangjuk kincseit.</p>
<p>S mily végtelen kincsek voltak azok! <span class=
"pagenum"><a name="Page_20" id="Page_20">-20-</a></span></p>
<p>Köröskörül minden falból, az átlátszó jégen keresztül az
özönvízelőtti világ csodaállatainak körrajzai tüntek elő. Állatok,
melyek még osztályozva nincsenek. Némelyiknek csak szörnyfeje
látszik meg, a többi részét a jég nem engedi látni.</p>
<p>S ezeknek a húsa még mind megehető. Húszezer év óta vannak a
jégben eltartva.</p>
<p>Meg sem igen látszik, a mit a medvék elpusztítottak a
megmérhetlen éléstárházból. Szegényeknek nagyon meg kell
szolgálniok minden falatot. A nyelvükkel nyalják le a jeget az
eltemetett martalékról. Rettenetes robot! A szerecsen rabszolgák
munkája ehhez képes dáridó! – Én meghoztam számukra a
szabadságot.</p>
<p>Épen abban fáradtak, hogy egy kövér mastodon tetemét olvaszszák
ki a tömör jégsziklából. Keserves szolgálat. Szerencsémre még épen
nem jutottak hozzá. Mert az nagy külömbség. Még a házi állat is
haragszik és megharapja a legjobb emberét is, ha evésközben
háborítja; de ellenben megszelidül a leggonoszabb fenevad is, ha
azt látja, hogy enni adnak neki.</p>
<p>Én legelébb is szánkámat az által biztosítottam netaláni
megtámadások ellen, hogy egy háromlábú vas serpenyőbe szenet téve,
tüzet szítottam s azt a málhák tetejébe tettem. A tűz
tiszteletteljes távolban tartotta a polgártársakat. Akkor aztán
fogtam a csákányt és a feszítő rudat, a lámpát a hátamra
akasztottam s nekiálltam a mastodon kiszabadításának. Alkalmas
eszközeim segélyével könnyű munka volt rám nézve akkora rést vágni
a jégen, hogy a mastodon egyik czombja kiszabadult.</p>
<p>Húszezer esztendős sonka!</p>
<p>Tudván, hogy az elefántfélének legízletesebb falatja a talp, azt
legelébb is lefűrészeltem róla: a talp maga volt huszonöt font.
Azután taglóval levágtam róla a félczombot. Még egészen piros volt
a húsa.</p>
<p>Az egész medvenemzetség ez alatt ájtatos félelemmel ülte körül
tetteim szinhelyét, amphitheatralis félkört képezve <span class=
"pagenum"><a name="Page_21" id="Page_21">-21-</a></span> körülem s
csak a száját nyalogatta éhtürelmetlenségében.</p>
<p>Már pedig szépen várniok kellett. A hol nyugtalankodást
tapasztaltam, elég volt a lámpásnak egy odairányozása. A
concentrált vakító fénytől a legmérgesebb fenevad is
meghunyászkodott.</p>
<p>Legelső volt a medvenagymogulpárnak kiadni a maga civillistáját.
Ez a mastodon talp. Elébb megkóstoltam magam. Az ize nem lett volna
rossz; hanem rágni kellett, mint a kautsukot. Ugy láttam, hogy nem
fogok közös konyhát tartani a polgártársaimmal.</p>
<p>Azután kifűrészeltem annyi darabot a húsból, a hányan voltak a
megrareyzott medvéim; legelébb is azokat elégítettem ki. Legnagyobb
darabokat kaptak az előfogat egyéniségei. Azokat le kellett magam
iránt köteleznem. Könnyű volt őket a többiek közül kiismernem arról
a halzsirhagyta örvről, a mi a hám után maradt a nyakukon.</p>
<p>A többi aztán a publicumé. Az igazgató-tanácsot kielégítve, az
osztalékot ott hagytam a részvényeseknek: azok rögtön neki is estek
s addig ott nem hagyták, a míg a csontot nem érték.</p>
<p>Én azalatt háborítatlanul nézhettem saját vállalatom után.
Tervem rögtön kész volt.</p>
<p>Vakmerőségemnek sikerült idáig mentő ötletekkel kivágni magamat
a kényes helyzetből; de huzamosb ideig nem állanám ki, hogy egy
ilyen civilizálatlan félbarbar medvenép megbizhatlan barátságára
legyek utalva. Elvégre is valamelyik elszánja magát s lehuzza a
fejemről a bőrt. A kosztot sem állom ki.</p>
<p>Az én tervem ez volt.</p>
<p>A barlang közepén tátong egy mély örvény, zegzugos jégsziklák
merednek ki belőle; épen olyan, mint egy óriási kaszabörtön.</p>
<p>Egy hosszú, ívbehajló jégtömeg fekszik híd gyanánt az örvény
felett.</p>
<p>Én e hídra vontattam fel szánomat. <span class=
"pagenum"><a name="Page_22" id="Page_22">-22-</a></span></p>
<p>Hoztam magammal egy önemelő gépet a hajóról, hasonlót azokhoz, a
minőkkel nagy városokban a kőművesek szokták magukat felcsavargatni
az utczáról az emeletbe. Ezt a híd közepén egy levert vasrúdhoz
megerősítém s azzal az ereszkedő géppel, és annyi málhával, a
mennyit még az megbirt, lebocsátkoztam a mélység fenekére.</p>
<p>Első gondom volt egy jó védett helyet keresni ki állandó
tanyául.</p>
<p>Megjegyzendő, hogy itt e jégbarlangban épen nem volt olyan
hideg, mint a Tegethoff szobáiban. A Tegethoffon fütetlen szobában
28 fok hideg volt, a szabadban 32. A barlangban a hévmérő már csak
12 fok hideget mutatott, s ez egész 8 fokig alászállt, a mint a
barlang fenekén észleltem; a mi nagyon meglepett, minthogy a meleg
fölfelé törekszik s itt mégis megfordítva; áll az okára rájöttem
később.</p>
<p>Most tehát legelébb jól elkellett helyezkednem.</p>
<p>Két egymásra dülő jéglap mintegy természetes alcovent képezett
számomra, melybe minden készletemet elhelyezhetém. A míg ezeket
egyenkint le nem hordtam magammal, addig tovább körül sem
tekintettem a jégbarlang alsó osztályában.</p>
<p>Tizenötször kellett a kerekes gépet fel és lehajtanom, míg
szánkám tartalmát mind raktáramba lehordhattam.</p>
<p>Akkor aztán elmondhattam, hogy az egész üzletem jégre van
építve.</p>
<p>S mi volt ez az üzlet?</p>
<p>Legelőször is, a mi legszükségesebb volt rám nézve: gulyáshús
conserv-készítés.</p>
<p>Elhoztam magammal azt a papinféle párábanfőző katlant, melyben
még a csont is kocsonyává fő össze. Ezt a katlant, minthogy lábakon
áll, akárhova felállíthatom a jégalapon, s fűthetem minden
veszedelem nélkül.</p>
<p>De hol veszem hozzá a fütőszert?</p>
<p>Annak vagyok csak leginkább bővében! Az a kevés kőszén
<span class="pagenum"><a name="Page_23" id=
"Page_23">-23-</a></span> és fa, a mit magammal hoztam, csak
alágyujtani való. A fütőszer lesz maga az ásatag hús. Hogy ez
milyen tüzelő szerszám, azt már az angolok is tudják, a kik
Egyptomban a gőzkazánok alá mumiákkal fűtenek. A legfinomabb és
megemészthetőbb részét az ősvilági húsnak megfőzöm; a szivósabbal
tüzelek.</p>
<p>Mikor ezzel készen voltam, akkor aztán lámpámat mellemre
akasztva, elindultam húsbányámban körültekinteni.</p>
<p>Valóban húsbánya volt az.</p>
<p>A barlang fenekét sík jégtalaj képezte. Olyan volt az, mint egy
óriási tánczterem, egyetlen tükörlappal padló helyett.</p>
<p>S az átlátszó tükörlapon át lámpám fénye egy egész beláthatatlan
muzeumot világított be. Az ősvilági állatok, miket a betóduló víz a
barlang mélyébe sodort alá, egymásra halmozva feküdtek ott
rendezetlen gomolyban. Szörnyetegek labyrinthja! Idomtalan lomha
tömegek, madárnak kezdett, krokodilnak végzett korcsszülöttei a
természetnek, vastagbőrű, pikkelyes gyűrűpánczélos csodák, óriások,
négyszáz mázsányi testtel, két öles agyarakkal, iszonyú szarvakkal,
és közöttük az állatvilág rejtélyes kétalakúi, a kik repültek és
másztak, madarak voltak és négy lábuk volt, vagy szőrt viseltek, de
szárnyaik voltak hozzá. Kigyó-alakú szörnyek, homlokukon
szarvakkal, előrészükön patkóidomú lábakkal; teknőczök, miknek
hosszú farkaik, békák, miknek fogas állkapczáik vannak.</p>
<p>De nem a ritkaságok gyűjteménye érdekelt itt engemet; hanem a
nagyszerű vadpiacz, a miben csak válogatni kellett.</p>
<p>A nagy vadaknak békét hagytam, azt már tudtam, hogy a
dinotherium meg az anoploterium húsa csak a medve fogának való. Ez
utóbbinak legfeljebb ha egy malaczára akadok, azzal teszek
kisérletet. Az is lesz akkora szopós korában, mint mai világban egy
kinőtt vadkan. A legkarcsubb állatot kerestem ki: egy ősvilági
szarvast. Lőport <span class="pagenum"><a name="Page_24" id=
"Page_24">-24-</a></span> és Bikfordgyutacsokat használtam a jég
szétvettetéséhez, s a mint az ősszarvashoz odajutottam, taglóval
kivágtam a szügyéből egy darabot. Az éhség szorgalmazott.</p>
<p>Visszatérőben pedig mégis meg kellett állanom egy újabb
felfedezés miatt. A jég alatt egy gyönyörű példány pterodactylust
pillantottam meg. Alakja ugyan nem igen megnyerő. Feje madárfej, de
csőrében krokodil fogakkal; nyaka gémnyak, teste szőrtelen, mint a
yorkshirei disznóé, négy lába madárkarmokkal ellátva s
denevérszárnyakkal összekötve. Repülő szörny. Ez az ősállatok
között az egyedüli faj, melynek zsírja van. A nélkül pedig nincs
íze a sültnek. Kiástam a jég alól. Legfeljül feküdt, kövérsége
fentartotta. A tapintása elárulta hájtermő minőségét. Bőre vékony
volt, mint a pergamen, s a késnek is engedett. Hátán valóságos
szalonna volt; megkóstoltam, kissé hasonlított az ize valamihez a
halzsír és avas sajt között; talán a főzésnél majd elveszti a
szagát.</p>
<p>Siettem leleményemmel vissza a katlanomhoz. Az ősszarvas
szügyének egyes darabjait felhasogattam fütőszernek; a világosabb
színű belsejéből koczkákat aprítottam s közéjük szeldelve a
pterodactylus szalonnáját, lezártam a papinféle fazékba.</p>
<p>A hús tüzelőszernek csakugyan pompásan bevált; de annál kevésbbé
vált be gulyáshúsnak.</p>
<p>A mint felnyitottam a papin-fazék födelét, majd leütött a
lábamról a fertelmes pézsmaszag. Ez az őspecsenye pézsmaszagú. De
még milyen émelyítő, undorító szagú! Megkisértettem egy falatot
lenyelni belőle, az orromat befogva. De ez a lenyelt falat még
azután is protestált a gyomromban a bekebleztetés ellen. Második
falatra nem voltam képes rászánni magamat. Ugy voltam vele, mint a
tengervízzel a hajótöröttek: inkább meghalnak szomjan, mintsem
abból igyanak.</p>
<p>Már bizonyos, hogy valamennyi emlős állatnak az ősvilágból mind
pézsmaszagú húsa van. Nem eheti azt meg más, mint a jegesmedve.
<span class="pagenum"><a name="Page_25" id=
"Page_25">-25-</a></span></p>
<p>Keressünk a muzeumunkban madarat.</p>
<p>Az ugyan az özönvízelőtti korszakban nagyon kevés volt; de a mi
volt, az aztán megérdemelte, hogy madárnak nevezzék.</p>
<p>Ha egy dinornist találhatnék, az nekem épen elég lenne egy
esztendőre. A londoni sebészeti muzeumban van egynek a csontváza, a
mi tizennyolcz láb magas.</p>
<p>Sokáig kóboroltam a jéglapon alá s fel, minden eredmény nélkül s
már azt kezdtem hinni, hogy a nagy világbontó kataklizma alatt
madárfélét nem hajtott a rémület a barlangba, midőn egy véletlen
fölfedezés az ellenkezőről győzött meg.</p>
<p>A mit a jéglap alatt megpillantottam, az egy tojás volt.</p>
<p>De minő tojás!</p>
<p>Akkora, mint egy nagy dísztök. Hatszorta nagyobb a struczcz
tojásánál, hegyén rőtbarna s tompa fele lapja zölddel
márványozott.</p>
<p>Ez nagyobb volt még a párizsi muzeumban levő epiornis tojásánál
is; pedig abba hatszáz közönséges tyuktojás tartama fér bele.</p>
<p>Hogyan nem törött össze ez a tojás itt a jég között, holott azt
a vizár messziről hozta ide?</p>
<p>Erre a kérdésre megfelelt a tojás maga, a mint a jég alul
kiástam. Csak a baltafokkal birtam feltörni a héját, mely négy
millimeternyi vastagságú volt, s még hozzá ruganyos.</p>
<p>Tartalma egészen szilárd tömeg volt, mint a sajt. Megizlelém. Ez
az egy nem volt rossz. Érett sajt íze volt, egy kis egérszaggal
vegyítve. Ez még nem nagy hiba. Tudjuk, hogy a chinaiak egyik
kedvencz csemegéje az olyan tojás, mely három esztendeig volt a
földbe elásva s azalatt valami sajttömeggé idomult át. Ezt Chinában
csak a gazdagok ehetik. Tehát delicatesse. Vigasztaljuk magunkat
ezzel a népismei adattal.</p>
<p>Ez a táplálék hónapokig eltart nekem.</p>
<p>Azonban ha a tojása ide jöhetett, akkor a madár maga is itt
lehet. Tovább fürkésztem. <span class="pagenum"><a name="Page_26"
id="Page_26">-26-</a></span></p>
<p>Egyszer eszembe jutott, hogy a barlang hátterét képező óriási
jégcsap orgonához közeledjem, s a mint annak átlátszó pillérei közé
világítottam lámpásommal, e ragyogó szikrázó tömeg között látszott
egyenesen állva, mint egy királyi kisértet, a «dinornis».</p>
<p>Kinyujtott fejével teljes három öl magas madár.</p>
<p>A vizözön elől egy magasabb bércztalapra menekült föl, kurta
szárnyaival, öles lábszáraival, s aztán ott várta be, helyéből meg
nem mozdulva, míg a jégcsapok köröskörül betakarták.</p>
<p>Gyönyörű állat volt. Három ujju lábának szárai emberczomb
vastagságuak, egész teste arasznyi hosszú fekete sertével bevonva,
mely kemény és vastag, mint a sodrony, míg nyakát és fejét fehér
borosta bozontosítja. Csőre fölött magas húskinövés, mely
koponyájáig felhuzódik, mint egy sisaktaréj.</p>
<p>A mi pedig rám nézve legérdeklőbb, az öt láb szélességű mell.
Micsoda «chevalier de poulardokat» lehet ebből szabni.</p>
<p>Csakhogy nagyon nehéz volt hozzájutni.</p>
<p>Ezt a jégorgona építményét csak csinján lehet megbontani. Olyan
ez, mintha egy góth építészetü münster tornya hegyével le volna
építve, úgy hogy a csücskéi érik a talajt, s a talapzata van
odafenn. Itt ugyan vigyázni kell, hogy egy oszlopot úgy mozdítson
ki az ember, hogy aztán az egész épület a nyakába szakadjon. Akkor
aztán szépen várhatnék újabb tízezer esztendeig, míg valaki engem
is fölfedez a jég alatt.</p>
<p>Tehát itt a lőport nem vehettem segélyül; csákánynyal, vésővel
kellett hozzá fognom, hogy a jégoszlopok között akkora rést
nyissak, a mekkora elég lesz, hogy a dinornis szügyéből kóstolóba
ki lehessen vágni egy darabot. Elébb meg kellett tudnom, hogy
ehető-e? mielőtt az egész tetem kiszabadítására elvesztegetném az
erőmet. A csákányütések, mikor azt a roppant jégoszlopzatot érték,
olyan hangot adtak, mintha a moskvai Weliki Iván harangot ütögetné
<span class="pagenum"><a name="Page_27" id=
"Page_27">-27-</a></span> valaki s e borzasztóan ünnepélyes
carillon-játékot a mint a jégsziklák visszazengték, úgy éreztem
magamat, mintha a hang összeszorítaná agyamat s szívdobogásomat
siettetné. Hogy elhallgatott minden állati ordítás odafenn. A
medvék mind kiszaladtak a barlangból.</p>
<p>Végre hozzájutottam a dinornis szügyéhez. A hús nem volt oly
szálkás, mint az ősemlősöké; de barna és porhanyó. Egy darab hússal
és a dinornis-tojással siettem vissza konyhámhoz.</p>
<p>A papinfazekat kimostam (vizet csináltam jégből), a dinornis
húsát bele aprítottam s most már a szarvashús szeleteit csak
tüzelőnek használtam hozzá.</p>
<p>Mikor felnyitottam a fazék födelét, aggodalommal szimatoltam a
belőle kijövő illatot. Pompás étvágyingerlő szag volt az. Semmi
pézsmaszag, semmi assa foetida, semmi arum-crinidum bűz, – haut
gout: valódi gulyáshús illat.</p>
<p>Előveszem kanalamat s nagy delektálással kóstoltam bele.</p>
<p>S aztán felugrottam és elkezdtem tánczolni és rázkodni minden
tagjaimban, mintha egyszerre shakerquakker lett volna belőlem.
Olyan volt az a lenyelt falat, mintha lichen izlandicumban lett
volna kifőzve s aztán chininnel megsózva.</p>
<p>Ez már jó szagú volna, de keserű!</p>
<p>Ebből sem csinálhatok gulyáshús conservet. Legalább magamnak
nem. Nem marad más nyereményem eddigi fölfedezéseimből, mint a
dinornis-tojás és a pterodactylus szalonna. Annak is megkisértém a
húsát megfőzni: csak a czombjai voltak használhatók, más része
nyersen is valami émelyitő békabűzt árul el; de a használható része
is nagyon czethalhús ízű; erre csak eszkimógyomor vállalkoznék.</p>
<p>No ha ilyen volt az özönvízelőtti állatvilág, akkor az
embereknek csakugyan nagy okuk volt vegetárianusoknak lenni: ha
ugyan voltak már akkor emberek. <span class="pagenum"><a name=
"Page_28" id="Page_28">-28-</a></span></p>
<p>Legutolsó kísérletem volt az ursus peleussal. A plantigradák
húsát s különösen a talpát odafenn is inyenczségnek tartják. Egy
óriás medvetalp vándorolt a papinfazékba. Az meg egészen kocsonyává
főtt benne. De legalább nem volt sem émelyítő, sem undorító. Ezt
bátran elrakhattam a velem hozott üres bádogdobozokba, miket aztán
beforrasztottam ónnal.</p>
<p>De hát mi okom volt nekem erre a nagy előgondoskodásra? Mit
törekedem én ezt az én cadaveremet évek sorára ellátni, épségben
megtartani: itt az örök tél hazájában, eltemetve egy jégbarlang
fenekére, körülvéve poláris fenevadaktól? Mit reménylettem még? Mi
ösztön dolgozott bennem?</p>
<p>Hát a hajótöröttek ösztöne. Azt reméltem, hogy talán az
eltávozottak szerencsésen hazaérkeznek. Talán megindul egyszer majd
egy újabb éjszaksarki expeditió. Talán az felfogja találni az
elhagyott Tegetthoffot. Talán a felfedezők meglelik azt a
palaczkot, melybe levelemet bedugaszoltam nehány sorral megirva,
hogy itt vagyok, hogy nem vesztem el. Talán ki is menekülhetek
innen s visszajuthatok a hajóra. Talán hírt adhatok magamról. Talán
– ki tudja mi minden történhetik talán?</p>
<p>Én élni akartam.</p>
<h3>A KIRÁLYT NEM SZABAD MEGENNI.</h3>
<p>Csak későn vettem észre, hogy pokoli kotyvasztásaimmal micsoda
nagy bajt csináltam én odafenn a felvilágban?</p>
<p>A medvének valamennyi vadállat között a legerősebb szimatja van.
Ő, a ki mérföldnyi távolból megérzi, ha a czethalászok zsákmányt
ejtettek s a húsát otthagyták a jég közt, valódi önkívületbe
kellett hogy jöjjön, mikor én ott alant a jégörvényben sütöttem,
főztem, és még milyen illatú süteményeket! Pézsmaillat és
pecsenyeszag együtt! Hisz ez az embert is megbőszíti! <span class=
"pagenum"><a name="Page_29" id="Page_29">-29-</a></span></p>
<p>Azon vettem észre, hogy míg én odalenn az emberiség javára
működöm (annak egyedüli képviselője levén), az alatt a jegesmedvék
nemzete közt kiütött a forradalom!! Marakosznak!</p>
<p>Addig, a míg keservesen kellett minden falatért megszenvedniök,
szép engedelmes alattvalók voltak; de a mint egyszerre jóllaktak s
megtudták, hogy több is van, felbomlott közöttük minden társadalmi
rend.</p>
<p>Betódultak kívülről mindenünnen a pusztázó martalóczok, s az én
megszelídített medvéimet elkergették a kikezdett mastodon
mellől.</p>
<p>Nem használt már a jégoszlopokkal való harangozás. A
medveordítás együtt énekelt a jégorgonával.</p>
<p>Nekem ugyan az egész medvezendüléssel egy cseppet sem kellett
volna törődnöm, hozzám nem hatolhattak le elevenen. Ötven méternyi
mélység választott el tőlük s a mélység falai simák, mint a tükör
és éles jégcsipkékkel fegyverzettek.</p>
<p>Valami oktalan bátorság még is arra kényszerített, hogy emelő
gépemmel felvontassam magamat a hidig. Azt képzeltem, hogy helyre
tudom állítani ismét a bomlott medvei rendet. Voltak eszközeim
hozzá. Rarey titka a chloroformmal, vakító fényű lámpásom és a
húsfalatok.</p>
<p>Hanem a mint a híd magaslatáig fölértem, az a látvány, a mi elém
tárult, elvette minden kedvemet a medvenemzet ügyeinek
rendezéséhez. A megvilágított felső plateaun, mely tulajdonképen az
örvénynek egy széles karzatát képezte, száz meg száz fehérmedve
marakodott egymással, s lábaik alatt egész serege a szemtelen kék
róka fajzatnak csetlett-botlott. Olyan zürzavar volt ott, hogy abba
nem volt kedvem elegyedni. A szelid medvék sem voltak szelidek
többé. A lámpafény sem volt már rájuk semmi hatással. A csoportok
közé hajigált konczokat fel sem vették. Egymás hegyén hátán
hemperegtek; valóságos rebellio volt.</p>
<p>Hanem egy medve mégis rám ismert. A szegény Bábi. <span class=
"pagenum"><a name="Page_30" id="Page_30">-30-</a></span> Ő nem
elegyedhetett a viadalba, mert a keztyűi miatt nem volt harczképes,
csak meghúzta magát egy jégtömeg mögé, melynek tetején állt a hős
Marczipán fejedelem maga s veszett dühvel hajigálta le onnan a
hozzá felkapaszkodó lázadókat.</p>
<p>A mint Bábi meglátott, egyszerre elhagyta menedékét, s
körülszaladva az örvény párkányzatán, odatörekedett hozzám a
hidra.</p>
<p>A mint ezt Marczipán herczeg észrevette, ő is menten leugrott a
trónjáról s szaladt a társa után: üldözői a sarkában. Mindannyian a
híd felé tartottak.</p>
<p>Ebből nem jó lesz! mondám magamban s siettem visszaereszteni az
emelő gépet az örvénybe.</p>
<p>De még alig ereszkedtem alá öt méternyire, midőn Bábi odaért a
gépem fölé s oly szánalmas szemeket tudott rám vetni, hogy
kénytelen voltam rajta könyörülni s megállítottam a gépet. Nem is
gondolkozott sokáig: egyenesen leugrott hozzám a hidról. És én,
mikor láttam, hogy nem tud kapaszkodni a keztyűi miatt, még
segítettem rajta, megfogva a nyakán a bőrt s úgy húzva fel az
emelőgép hídjára.</p>
<p>Hanem most azután hadd fusson az a gép; mert ha még egy medve le
talál rá ugrani, azt a gép kötelei meg nem birják. Pedig azok
aligha utána nem csinálják Bábinak ezt a salto mortalét.</p>
<p>Ettől a világos veszedelemtől épen csak Marczipán király hősi
önfeláldozása mentett meg. Megérdemli, hogy királynak nevezzem;
mert derék, bátor férfi módjára viselte magát.</p>
<p>Mikor meglátta, hogy Bábi menekül a mélységbe: ő megállt a hidon
s az egész üldöző csoporttal szembeszállt, mint egy második Bayard
lovag. Hatalmas toppancsaival borzasztó csapásokat osztogatott
ellenfelei fejére, két hátulsó lábára felállva. A jéghíd gerincze
keskeny volt; nem férhettek hozzá, csak épen szemtül szemben. S ő
csak nyomról-nyomra engedett nekik tért foglalni. Mikor
<span class="pagenum"><a name="Page_31" id=
"Page_31">-31-</a></span> a marakodó csoport már csak három
méternyire volt attól a vasrudtól, melyhez gépem kötelei voltak
hurkolva, akkor egyszerre vég elszántsággal ellenfeleire veté
magát: egyet átnyalábolt közülök, a másiknak átharapta a torkát s
azzal harmad magával, mint egy második Dugovics Titusz, lerohant a
mélységbe. Az összefogózott tömeg ott kalimpázott el mellettem, a
légben is egymásba harapva magát.</p>
<p>Szegény derék Marczipán!</p>
<p>Ő tette lehetővé menekülésemet: alig értem le az alsó jéglapra,
mikor gépem kötelei utánam hullottak. A bőszült fenevadak dühökben
elrágták a kötelet odafenn. Ha ez öt perczczel hamarább történik, a
nyakamat töröm.</p>
<p>No de most azután igazán egészen «itthon» vagyok; mert el van
zárva az utam a felvilágra visszatérhetni arrafelé, a honnan
idejöttem. Emelő gépemet nem tartja odafönn semmi többé.</p>
<p>Gazdag kárpótlásom van ellenben a leesett három medvében. Azok
természetesen mind agyonzuzták magukat. Egy-egy nyom kétszáz
kilogrammot; a fejedelem legalább hármat.</p>
<p>Ez már friss hús. No már ennél nagyobb fürjek Mózes
vándornépének sem hullottak le az égből a pusztában! Ebből én három
esztendőre ellátom magamat conservvel.</p>
<p>Neki is türkőztem mingyárt, fogva a késem.</p>
<p>Ámde egy ellentállásra nem számítottam: a Bábiéra.</p>
<p>A hű teremtés felismerve a három holt alak közül a maga társát,
a mellé lefeküdt, elkezdte annak a fejét nyalni, keservesen
nyöszörögni, és a fogait vicsorgatta rám, mikor feléje
közeledtem.</p>
<p>Ez tiszteletreméltó fájdalom. Igaza van Bábinak: a királyt nem
szabad megenni. A hőst, kinek életem megmentését többszörösen
köszönhetem, nekem is tiszteletben kell tartanom.</p>
<p>Csak a másik kettőt vontattam el a közeléből; a kiket
<span class="pagenum"><a name="Page_32" id=
"Page_32">-32-</a></span> azután szépen megnyúztam, és
feldaraboltam műértőleg. (Az apám szalámikészítő volt.)</p>
<p>E naptól fogva pompásan éltem ide alant. És a mellett gondom
volt rá, hogy a megholt fejedelem hátrahagyott özvegyét meg ne
sértsem azzal, hogy neki a friss húsból tálaljak: hisz ez
kannibalismus lett volna! Bábi számára felhordtam a válogatott
cervus primigenus, pterodactylus és dinornis pecsenyéket (a mik meg
nekem nem kellenek.) S a jámbor teremtés, valahányszor egy ilyen
hatalmas ősvilági konczot felhoztam eléje, mindannyiszor odavitte
azt a megholt társnak, letette a fejéhez, leült mellé és várta,
hogy az mikor kel fel a lakomához? maga addig nem akart enni.</p>
<p>Attól féltem, hogy étlenségében elpusztul.</p>
<p>Igazán féltem. E rettentő elhagyatottságban jól esett egy élő
állat közelléte, a ki legalább hallgatja, hogy mit beszélek, ha nem
felel is rá, s úgy féltettem, hogy elhal, mintha legkedvesebb
atyámfia volna.</p>
<p>Végre azt gondoltam ki, hogy egyszer ismét elkábítom
chloroformmal, s az alatt, a míg aludt, Marczipán hulláját
odahuztam egy jéglap mellé, mely haránt dülve állt ki a magasba.
Itt a jégbe már eleve vágtam egy tágas sarcophagot, melyben a hulla
épen elfért, a jéglapot fölötte tőben kivágtam a csákánynyal, az
lezuhant s betakarta az öreget.</p>
<p>Mikor aztán Bábi fölédredt, s nem találta a társát, elkezdett
ordítani keservesen. Én aztán odamentem hozzá s elvezettem
Marczipán fejedelem mauzoleumához. Ott a medvenő megkisérté elébb
lábaival a jéglapot felemelni s miután az lehetetlen volt, sírt,
nyöszörgött keservesen, s lefeküdt a jéglapra. S ez átlátszó táblán
keresztül bámult az eltemetettre.</p>
<p>Hanem azután, hogy a lámpást kioltottam, s csak a kandallóban
vereslő tűz világított még, ő nem láthatta többé Marczipán alakját,
akkor visszatért hozzám a tanyára s meghagyta magát vendégelni.
<span class="pagenum"><a name="Page_33" id=
"Page_33">-33-</a></span></p>
<p>Ettől fogva nem hordta a falatjait többé Marczipánhoz, csak azt
tette, hogy el-ellátogatott hozzá s nyalta a sirja fölött a
jéglapot.</p>
<p>Hozzám pedig úgy ragaszkodott, mint egy kutya. Ha aludni mentem,
ő is odajött, lefeküdt mellém s az nekem igen kellemes volt, mert
meleget tartott ez örök jég közepett.</p>
<h3>EGY BÖRTÖNNEL ODÁBB.</h3>
<p>Soha sem nyugodott meg abban senki, hogy élethosszig tartó
fogságra legyen elítélve. Minden rabnak az az ébren és álmában
örökké visszatérő gondolatja, hogyan törhesse keresztül a börtöne
falait? Egyik egy patkódarabbal, másik egy ráspolylyal, harmadik
egy üvegcseréppel fog hozzá. Nekem minden készletem meg van hozzá;
hanem az én börtönöm fala valamivel vastagabb is, mint a többieké.
Aztán hová innen?</p>
<p>Elég időm volt az elmélkedésre.</p>
<p>Egész nap hagytam égni a tüzet, rakva rá a húshasábokat. Bábit
anynyira tudtam már vinni, hogy tudott valamit segíteni rajtam.
Elhúzta a hússal megrakott szánt, s aztán a felhasogatott
szeleteket két mancsa közé fogva, rárakta a tűzre; rálehetett
hagynom, míg magam kémszemlészni jártam.</p>
<p>Reménységem alapja volt az a nagyszerű jégcsap tömeg.</p>
<p>Arra, hogy a jég olvadásnak induljon, valahonnan okvetlenül a
zerus fokon felül levő hőmérséknek kell rá hatni. Ez a meleg lég
valahonnan alulról jő fel; a mi lehetővé teszi, hogy a barlang
fenekén négy fokkal kisebb legyen a hideg, mint a felső karzaton, a
minek a természet rendje szerint megfordítva kellene állani.</p>
<p>Ennek a meleg légnek okvetlenül a jégorgona háta mögül kell
előjönni. <span class="pagenum"><a name="Page_34" id=
"Page_34">-34-</a></span></p>
<p>Magyarországon is vannak hirhedett jégbarlangok; de azoknál az a
nevezetes, hogy csak nyáron vannak jéggel beburkolva, télen elolvad
az bennük. Ebben a barlangban örökké tart a jég és mégis örökké
olvad.</p>
<p>A boltozatról a talapzatig leérő jégoszlopok egész labyrinthot
képeznek; néhol boltozattá alakulnak át, melyet ezernyi hegyes
jégcső alkot, miknek meganynyi másik jégoszlopcsa felel meg
idelenn; a felső jégcsap lassú csepegése addig növeszti mind a
kettőt, míg végre összeérnek. Néhol pörölylyel kellett magamnak
útat törnöm e jég alhambrában. Végre a véletlen segített rá arra, a
mit kerestem. Egyszer beszakadt alattam a jégkéreg, s én leestem
egy mélységbe.</p>
<p>Esésemben több rendbeli szerencsém volt. Az egyik az, hogy a
derekamra volt hurkolva egy kötél, melynek végét odafenn egy
jégoszlophoz erősítettem, ez tehát nem engedett egészen a mélység
fenekére lebuknom. Másodszor, az örvény torkolata nem volt
függőleges, hanem haránt, s én inkább csúsztam, mint estem; még
pedig valami tükörsima pályán. De a legnagyobb szerencsém az volt,
hogy a villámfényű lámpámat most épen nem hordtam magammal; mert
azt bizonyosan összetörtem volna. A helyett egy Davy-lámpát
akasztottam az övemre; arra is gondolva, hogy robbanó gázba
juthatok bele. Azonkívül volt a táskámban két font magnesium
sodrony, mely meggyujtva épen oly fényt ád, mint a villanylámpa, s
nem jár annyi előkészülettel.</p>
<p>Az enyhe légmérsék bizonyítá, hogy torkolatában vagyok egy
alagutnak, mely egy mélyebben fekvő barlangba vezet. Davy-lámpám
fényénél annyit kivehettem, hogy a szűk nyílás fenn stalactit
alakulásokkal van rakva.</p>
<p>A derekamra hurkolt kötél feltartóztatott a tovább csuszásban, e
kötélen visszakapaszkodtam a jégbarlangba.</p>
<p>Elég volt egyelőre annyit tudnom, hogy van innen kijárat egy más
üregbe. <span class="pagenum"><a name="Page_35" id=
"Page_35">-35-</a></span></p>
<p>Ez a sziklaüreg lehet igen terjedelmes; minő Erdélyben a
székelyföldön a homoród-almási, melyben két mértföldnyire lehet
előre hatolni, s tizenhárom nagyobb ürege jön össze. Annálfogva el
kellett magamat látnom élelmi szerekkel és a sziklamászáshoz való
eszközökkel.</p>
<p>Bábinak nem szóltam semmit, pedig olyan okosan nézett rám,
azokkal a zöldfényű szemeivel, mintha kérdezte volna: hát engem itt
hagysz? Gondoltam, hogy visszajövök még ide: hisz itt van az egész
raktáram. Ez itt a főhadiszállás.</p>
<p>Felkötöttem a szeges talpakat saruimra, fegyverül vittem egy
csáklyát meg egy vasrudat, övemből lógott le csákányom,
kötélhágcsóm a derekam körül kerítettem s bundás öltönyeimet
ezuttal lerakva magamról a torkolat lejáratánál, most már
óvatosabban csusztam alá a sík meredélyen, folyvást a lebocsátott
kötélbe kapaszkodva, a míg a meredély véget ért s aztán egy folyosó
tárult fel előttem, mely mészsziklába volt vájva. Egy kis tejfehér
patak csergedezett az egész folyosón végig. A felső jégbarlang
olvadmánya volt az, mészliszttel vegyülve. Hegytejnek híják a
bányászok.</p>
<p>A tejfehér patak nemsokára eltünt egy oldaltátványban, s innen a
folyosó ismét meredeken ment fölfelé, és talaja többé nem volt
sikamlós. Oldalfalaiban a siluri alakítás kövületeit fedeztem
fel.</p>
<p>Hévmérőm e helyütt már nyolcz fokot mutatott a zérus fölött.</p>
<p>A hogy delejtűm mutatta: a folyosó északnyugat felé huzódott;
tehát erősen a Zichyhegy előfokán túl fekvő völgybe.</p>
<p>E növekedő melegséget nem tudtam összeegyeztetni azzal a
nézetemmel, hogy ezt az egész darab száraz földet egy úszó jégtutaj
hozta ide. A continensen van oka a föld mélyében növekedő
hőmérséknek; de itt, ha nézetem igaz, (pedig most már utólagosan
bizonyos, hogy az) akkor fölöttem éjszaksarki tél, alattam
örökkétartó jég: <span class="pagenum"><a name="Page_36" id=
"Page_36">-36-</a></span> honnan jön tehát a kettő közé szorult
sziklába a nyolcz foku melegség? Vegytani, vagy más okok idézik-e
azt elő? Ide már nem hat a föld centrál tüze.</p>
<p>A míg ezen törtem a fejemet, egyszerre véget ért a folyosó.</p>
<p>Egy nagy alaktalan űr tárult föl elém, melynek sötétjébe az én
Davy-lámpám mécsvilága be nem hatolt, s lábam előtt tátongott egy
mélység, a melynek nem láttam a fenekét.</p>
<p>A Davy-lámpa nyugodt lobogásáról láthattam, hogy itt nincs
robbanó gáz, bátran elővehettem a magnésium sodronyt, melyből két
szálat összecsavartam, hogy kettős fényt adjon, s aztán
meggyujtottam azt.</p>
<p>A magnésium tiszta fehér fényénél egy félkerek, hosszú
átmetszésben D alakú üreg tárult elém, mely függő átmetszésében
tölcsér alakot képezett. A D betű egyenes vonalát egy meredek
aláfutó diorit szikla-fal képezte, meg-megszakítva, vagy
beburkolva, féloldalra dült agyagpala és kénsavas rétegekkel.</p>
<p>Az agyagpala és diorit között egy sötét üreg szádja volt
kivehető; valószinűleg folytatása annak a sikátornak, melyen idáig
haladtam. Semmi egyéb nevezetes nem volt rajta.</p>
<p>Hanem aztán a félkör alakú fal, az valami tündéri látvány volt.
Egy mozaik épület, a minőt a hegylakó lidérczek emelnek királyi
palotájokul.</p>
<p>Az agyagpala képezi az alapot, de az be van vonva fehér gipsz és
zöld tajték malachit kéreggel: közben a leggyönyörűbb eres zöld
malachitdarabok több száz mázsányi nagyságban. Azok közt találtam
egy oly roppant malachit sziklát, mely a hirhedett Nizsne Tagilszki
malachitbánya hatszáz mázsás szörnyetegét háromszorosan felülmulja.
Egész fal ez már. Kápolnát lehetne belőle faragni. S hogy ez óriási
fűzöld drága kövek még jobban kitünjenek, körülöttük, mint sötét
bársony alap, képződött az indigókék rézlazur s az a bársony ismét
behintve ragyogó csillagokként <span class="pagenum"><a name=
"Page_37" id="Page_37">-37-</a></span> rézveressel, megszakgatva
erekben végigczikázó vismuth fénylével, baraczkvirágszín
kobaltvirággal, egy helyütt egy egész sáv asbest hasítja végig,
mint ezüst csillámú szalag e fejedelmi trón kárpitját, s aztán,
hogy a hímzés se maradjon el róla, ott ragyognak rajta a réz
csodaszép kristályozatai, négyszögű vagy granát idomú csillagokban,
vagy dendrit alakzatban, mint fák, szétágazó bokrok. S e rettenetes
pompájú trónterem aljában, mintha egy földalatti király számára
fölállított trón volna, áll húsz méternyi magasságban, kilencz
méternyi szélességben egyetlen szilárd réztömeg: nagyobb mint a
Lake Superiorenal a Cliffemineban talált óriás; és gazdagabb annál,
mert sötét-veres alapján, mely néhol szivárványt játszik, vastag
kékes-fekete arabeszkek czikáznak végig, az meg mind tömör ezüst, –
s rózsaszinbe játszó ezüstfehér czikornyák: az a selene réz. S e
királyi trónhoz, mint egymásra hányt lépcsők vezetnek fel tíz-húsz
mázsányi malachit darabok.</p>
<p>Száz meg száz milliót érő kincs fekszik előttem!</p>
<p>S ha a Zichy-hegy tizenöt fokkal alább feküdnék az egyenlítő
felé, húsz év mulva a fölöttem terülő völgyben épen olyan
aranykupolás tornyokkal ragyogó város emelkednék fel, a minőt
Nikita Demidoff, a herczegek őse, a hajdani rabjobbágy kovácslegény
építtetett a Tagil mellett, Tagilszki Nizsne név alatt. Az
huszonötezer embernek ad most kenyeret, s unokáinak milliókat, az
által, hogy a véletlen egy ilyen barlangba vezette, a milyen most
előttem feltárul.</p>
<p>Nekem pedig hát nem volt semmi örömem e száz milliókat érő
kincsben. Nekem ez csak egy újabb börtön.</p>
<p>A mi engem e tündér-palotában érdekel: az csupán az átelleni
kopasz diorit sziklában lévő repedés, melynek tátongó ürege engemet
innen valahová kivezet.</p>
<p>A folyosóról könnyű volt leszállni az üregnek azon részébe,
melyet a rézbánya idomított. Félig átlátszó tömegek, mikben
chalcedont ismertem fel, vezettek alá, természetes <span class=
"pagenum"><a name="Page_38" id="Page_38">-38-</a></span> lépcsőként
az üreget körülfutó karzatig. A chalcedon néhol szőlőfürt alakot
mutatott, másutt keverve volt achattal.</p>
<p>A félkör egész könnyüséggel összejárható volt; felmászhattam a
malachitsziklákra, ráállhattam a titáni réztrónra; hanem ahhoz a
dioritsziklában támadt repedéshez nem férhettem hozzá.</p>
<p>A tölcsérüreg fenekét egy tó foglalta el, a dioritlap semmi
összeköttetésben nem volt a rézbánya félkörével.</p>
<p>Nekem ezen a tavon kellett volna keresztül mennem.</p>
<p>Hiszen az igen könnyű feladat lett volna.</p>
<p>Az a tó tökéletes sötétkék volt. E szélcsendes légben, a
magnesiumvilágítás mellett úgy látszott az, mint egy fekete tükör,
csak a midőn egy követ hajítottam bele, tünt fel a fellocscsanó víz
olyannak, mintha olvadt zafir szökellne fel s aztán a gyűrűző
hullámok ragyogása mutatott indigó kéket.</p>
<p>Nekem csak bele kellene lépnem ebbe a tóba, s szépen
átgázolhatnék rajta a szemközti szikláig, a nélkül, hogy övön alul
merülnék el benne. Ez a tó rézvitriolból áll.</p>
<p>Nem tudom miért, de nem volt kedvem a bőrömet kékre festetni. Az
ember jól tudja, hogy a rézvitriol nem kénsavany: de azért csak
mégis vitriol az, s nem hisz neki.</p>
<p>Valami jármű alakítására kellett gondolnom.</p>
<p>Miből csináljak azt itten? Fa nincs. De van kő. Kőtutajjal
szálljak a vízre? De hiszen ez nem víz, hanem rézgáliczolvadék;
ennek a tetején az agyagpala is úszni fog mint vizen a deszka.</p>
<h3>A KÖVEK FÉNYBOGARAI.</h3>
<p>A szorultság találékonynyá tesz.</p>
<p>Az asbestréteg felfedezése vezetett egy gondolatra. A hol a
fonható kőselyem, az amianth jelen van, ott rendesen az asbest
kristályok más fajai is találhatók szoktak lenni. Hiszen mindenik
tremolit anyag. Egyikét ezeknek úgy <span class="pagenum"><a name=
"Page_39" id="Page_39">-39-</a></span> híják, hogy «hegyibőr» vagy
«hegyi para». Ez oly könnyű neme az ásványnak, hogy közönséges víz
szinén is úszik.</p>
<p>Elindultam a turzásra.</p>
<p>Otthagytam a gyönyörű szép amianthréteget, mely puha tapintatú
volt, mint a selyem. (Milyen szép éghetlen ingeket lehetne ebből
készíteni! talán még arra is ráérek). Mellette volt egy tajték
malachittal és föszszel bevont réteg, annak a kérgét a mint
kibontottam, kitünt alóla a kagylómész alakulás, milliárd
miliolitának nevezett csigahéj maradványával, mik közt gyönyörű
orsó alakú cerithiumok, hegyes süveg formáju turbók is voltak
elszórva, miknek némelyikén még csillámlott a gyöngyház zománcz s a
csigamész között rétegenkint összesajtolva feküdt az asbesttel
rokon hegybőr.</p>
<p>Neki álltam csákányommal, hogy kiszabadítsam azt a mész közül,
mely igen porhanyó. Könnyű munka volt, hanem a mészréteg alatt
aztán agyagréteg következett. Kékes szürke weldi agyag, ez is
teletömve csigahéjakkal.</p>
<p>Ha olyan nagyon el nem lettem volna fogulva annak az örömétől,
hogy a hegybőr-réteget feltaláltam, úgy bizonyára eszembe kellett
volna jutni annak a veszélynek, mely egyszerre előttem termett, s
elővigyázattal kellett volna a munkát folytatnom. A helyett
hebehurgya mohósággal estem neki kurta nyelű csákányommal az
agyagrétegnek, a miből az lett, hogy egy percz alatt kialudt a
Davy-lámpásom, én magam pedig hanyatt estem élettelenül, mint a kit
a guta megütött.</p>
<p>Bizonyára ott is maradtam volna örökre, ha valaki segítségemre
nem jön.</p>
<p>Az ilyen csigamaradványokkal kevert agyagban sok szénsav
fejlődött ki s a mint azt megbolygatják, a vigyázatlan munkást, ki
közel ment hozzá, egyszerre leüti a fojtó lég, mint ezt a budapesti
kőbányai víztartók ásásakor gyakran tapasztalták.</p>
<p>Mély kábulatomból arra ébredtem fel, hogy odahaza vagyok, s a
czigánykovácsból promoveált borbély ráspolylyal <span class=
"pagenum"><a name="Page_40" id="Page_40">-40-</a></span> borotválja
a pofámat s közbe nagyokat prüsszent egyenesen az ábrázatomba.
Először azt hittem, hogy álmodom. Azután, hogy felnyitottam a
szememet, akkor láttam, hogy ébren vagyok, s az, a ki a pofámat
ráspolylyal borotválja, az én jó Bábim. Az ő nyelve az, mely engem
életre serkent, s még inkább köszönhetem azt az ő prüsszögéseinek.
A fojtó lég, mely nehézségénél fogva a föld felé száll, az ő
hatalmas constitutiójának nem ártott meg oly mértékben, mint
énnekem; nála legfeljebb is hatalmas prüszkölést idézett elő, a mi
nekem is javamra vált, mert szétrebbenté rólam a szénenyt, a mit
még nem nagy adagban szivtam be. A jámbor állat utánam szökött s
addig jött, a míg rám talált. Nála nélkül bizony ásatag ember lett
volna belőlem. Így pedig felugrottam fektemből, kiköhögtem és
prüszköltem magamat kegyetlenül, aztán nyakába borultam Bábinak s
megcsókoltam a füle tövét, a mire ő viszonzásul akkorát nyalt a
nyakamon, hogy a vér kiserkedt utána.</p>
<p>De hát hogy láttam én mindezeket? hisz az imént mondám, hogy a
Davy-lámpát is kioltotta a széneny!</p>
<p>Az ám. És mégis világos volt. Most volt rajtam még a bámulat
sora. Lábaim alatt és a sziklafalban körülem egyes elszórt kövek
világítottak.</p>
<p>Homályos fény volt az: mint a reves fa, vagy a szentjánosbogár
csilláma, de mégis elég arra, hogy a tárgyak körrajzai kivehetők
legyenek.</p>
<p>Ezeket a köveket úgy híják, hogy «fénymágnesek», ilyenek a
bolognai kavicsok (lapis bononiensis); az ilyen kőnek elég öt
perczig a napon lenni, hogy azután a sötétben világítson. S nemcsak
a nagy sugaraknak, de az erős lámpafénynek is az a hatása van e
kőre: tele szíja magát fénynyel, aztán sokáig sugárzik utána a
sötétben. Az én magnesium világításom hatása volt e kősugárzás a
fénymágnesekből. Nekem most ezek becsesebbek voltak a világ minden
karbunkulusainál. Nélkülök nem tudtam volna a földalatti
sötétségben, merre van előre, merre hátra? alig találtam volna meg
a tarisznyámat és felöltönyömet, melyeket <span class=
"pagenum"><a name="Page_41" id="Page_41">-41-</a></span> a
munkámhoz kezdve letettem valahová, s abban volt minden
tűzszerszámom. Így azonban egy világító nagy követ kezembe véve,
annak a derengése mellett felkerestem a batyumat s akkor aztán
ismét meggyujthattam a lámpásomat.</p>
<p>Most volt aztán még csak igazi öröme Bábinak.</p>
<p>Felhúzta az inyét a fogairól; úgy nevetett rám s nagyokat
taszított az orrával az oldalbordáim közé tréfás jó kedvében. Hanem
aztán volt annyi esze, hogy elment a prüszköltető lég
hordtávolából, felült egy magas malachit sziklára, onnan nézte,
hogy mit csinálok tovább? Szép papirosnyomtató bolondság volna az
egy iróasztalra: egy jegesmedve egy tízmázsás
drágakő-talapzaton.</p>
<p>Most már aztán okosabban fogtam hozzá a munkához. Messziről
vasruddal feszítettem fel az agyagrétegeket; a kifejlő gáz
egyszerre leszáll a földre, az nem terjed két lábnyinál tovább. S
aztán elvegyül az athmosphærai légben. Hat órai munka után sikerült
kifeszíteni az agyag és mészréteg közül hat darab másfél méter
átmérőjű és huszonöt centiméter vastagságú hegybőr lemezt.</p>
<p>Elébb egy tenyérnyi darabbal kisérletet tettem a tavon.
Belehajítottam azt s a kőlemez rögtön feljött a tó színére és
úszott fölötte, mint a fadarab.</p>
<p>Most tehát csak össze kellett tákolnom kötelekkel és
hajóeszkábákkal a hat egymáshoz illesztett kődarabot.</p>
<p>Az, hogy magam hogy megyek át? nem aggasztott anynyira, mint az,
hogy mint birja meg a tutajom az iszákomat, mely vállalatom
sikeréhez szükséges eszközeimmel volt tele.</p>
<p>Egy csusztatót kerestem ki a kőparton s onnan aláeresztettem a
tutajt; szépen libegve maradt az a kék vitriol-tó felszinén.</p>
<p>Iszákomat odatettem a tutaj közepére; az lehetett huszonöt
kilogramm, csak hét centiméternyire merült el benne, s csak három
centiméterrel nyomta alább a tutajt. E szerint, ha magam is
rászállok, vasrudammal, csáklyámmal, <span class="pagenum"><a name=
"Page_42" id="Page_42">-42-</a></span> csákányommal együtt hetvenöt
kilogramm: akkor még kimarad a vízből hat centiméternyi a tutajból.
Nem sok, de elég.</p>
<p>Már ide Bábit csakugyan nem vehetem föl. Megmagyaráztam neki,
hogy csak várjon szépen itt rám: majd nemsokára visszajövök.
Belenyugodott, lefeküdt szépen s fejét a két első lába közé
dugta.</p>
<p>Én neki indultam Isten hirével a tónak.</p>
<p>Valami háromszáz méternyi távolra kellett átvándolnom.</p>
<p>Nem lett volna nehéz, ha csak egy evezőm lett volna. Azzal
egyenesen keresztül hajtottam volna a tutajt a tavon a diorit
sziklafalig, s épen a barlang nyilásánál kötöttem volna ki. Így
pedig, nem lévén más hajószerszámom, mint egy csáklya, annak a
segélyével köröskörül kellett part mentében vezetnem a járművemet,
a sziklába kapaszkodva, s nagyon nem is tánczolhattam a tutajon,
nehogy az elveszítse az egyensulyt, s a tóba veszszen az
iszákom.</p>
<p>Nagy fáradsággal csáklyáztam a part mentében, fel-felakadva
egy-egy kiálló érczdarabban, mely a rézgáliczból jegeczült a
sziklaparthoz. Kis lámpám igen kevés tért világított meg körülem s
a magnesiumvilágításhoz most semmi kedvem sem volt.</p>
<p>Több órai küzdelem után eljutottam odáig, a hol az agyagpala a
dioritfallal érintkezik. Észrevettem, hogy a dioritfal meredélyén
egy körülbelül félméternyi széles előugrása a sziklának elég biztos
párkányt képez, hogy azon a barlang szádáig felkapaszkodhassam. A
tutajomat ott hagyhattam, a hol volt. Itt sem szél, sem vízfolyás
nincs, mely azt innen tovább vigye. Ha visszajövök, azon a helyen
fogom találni ismét. El nem megy ez innen egy csáklya-vetésnyi
távolra.</p>
<p>A sziklafolyosó szádához felkuszva, még egyszer
visszapillantottam a barlang tulsó oldalára. A nagy fejedelmi pompa
teljes sötétség gyászfátyolával volt már behúzva; de a sötétségen
keresztül ragyogtak még most is itt-amott <span class=
"pagenum"><a name="Page_43" id="Page_43">-43-</a></span> elszórva a
pisla fényű kavicsok; a fénymágnesek úgy világítottak át, mint a
lidérczfény, mint a bolygó tűz, mint a sírbolti lámpák.</p>
<p>A földalatti éjszakának ilyen csillagai vannak.</p>
<p>S mindezek a fénymágnesek visszatükröződtek a nagy sötétkék tó
aczélsima lapján.</p>
<p>Iszákomat ismét hátamra véve, neki indultam a folyosónak, egy
halk «Isten segíts!» sóhajtással.</p>
<p>De alig tettem tíz lépést előre, egyszerre csak megmerevedtem a
rémülettől! Fülemet egy fenevad morgása s szememet annak a látása
lepte meg egyszerre.</p>
<p>Szemközt jött rám a sziklafolyosóból.</p>
<p>Egy vadállat, a minőt még ember nem látott soha; a minőt sem
Cuvier, sem Oken, sem Buffon, sem Schütz nem irtak le, a kerekföld
minden élő állatjai között: egy hetedfélláb magas szörnyeteg,
melynek bundája gyönyörű szép buzavirágszínnel pompázik. Madárnak
van ily égszín tollazata, de négylábú állat nem viselt ilyet soha.
Ez egy csoda! Ez talán a föld alatti koboldok királya, a ki abban a
réztrónban szokott uralkodni? S jön egyenesen nekem, dörmögve és
morogva s féloldalát neki feszítve a sziklafalnak, végig
dörzsölőzik rajta.</p>
<p>A rémség és bámulat minden erőmet elvette. Elmeresztve
szemeimet, tartám mintegy védelem gyanánt a Davy-lámpást magam elé.
Fegyverem nem volt. Csáklyámat ez a hatalmas fenevad egy
legyintésével pozdorjává töri. És nem ijed meg a lámpástól. Jön
egyenesen reám. S mikor egészen odaér hozzám, mikor már engem a
halál verítéke izzaszt, akkor felhúzza a szájáról az inyét, rám
mosolyog, s az orrával gyöngéden oldalba taszít.</p>
<p>Hisz ez Bábi!</p>
<p>S hogy egyszerre kitaláltassa velem a rejtélyt, megrázkodik
kegyetlenül előttem s azzal nekem szemem szám tele fecskendi
gáliczvízzel.</p>
<p>Jó barátném, a szerencsétlen, mikor látta, hogy a folyosó fele
tartok, kapta magát, megelőzött; egyenes irányban <span class=
"pagenum"><a name="Page_44" id="Page_44">-44-</a></span> keresztül
úszott a rézgálicz tavon, hamarább ideért nálamnál s most itt áll
előttem buzavirág szinűre festve.</p>
<p>Dejszen dörzsölheted már a bundádat a sziklafalon, soha se megy
az le!</p>
<p>S már most én aztán, hogy vállaljam el a felelőséget a teremtő
előtt azért, hogy az ő világának állatországát egy új fajjal
megszaporítottam.</p>
<p>Ime egy buzavirágszin medve!</p>
<p>Szegény Bábi! Milyen hűséges a medve: – a míg négy lábú.</p>
<h3>A BAZALT SZÜLETÉSE.</h3>
<p>Azt a földalatti folyósót, mely előttem megnyilt, két egymásra
dülő kőnem képezte: a diorit, melyről szóltam s a dolerit, mely azt
később mind jobban hátra szorította. E kettőnek az összetódulása
tart fen aztán mindenféle tekervényeiben azt a folytatólagos
üreget, mely nagyon keveset távozott el a vízirányos vonaltól.</p>
<p>E sziklafolyósó több rendbeli kisebb-nagyobb barlangok által
volt megszakgatva, a mik néhol alá is mélyedtek; úgy hogy elébb alá
kellett szállnom a fenekeikre s onnan megint felkapaszkodnom a
tárnafolyosó nyilásáig.</p>
<p>Itt nagy könnyebbségemre volt Bábi barátsága. A mászással nem
kellett magamnak vesződnöm. A mint a magnesiumsodronyt meggyujtva,
kiszemléltem, merre van a tovább vezető folyosó száda, odamutattam
Bábinak, s azzal felültem a hátára, s folyvást bevilágítottam
magunk körül az utat, míg a hatalmas állat csodaügyességgel kuszott
meredek sziklákon fel s alá, s ugrált velem mély örvényeken
keresztül bámulatos erővel. A mely utat én egész napi fáradsággal
tettem volna meg, ő átnyargalta velem egy óra alatt.</p>
<p>És a mellett nem evett semmit.</p>
<p>Mikor én leültem étkezni, ő csak nézte. Talán tudta, hogy
conservem medvehusból van? a jeges medvék <span class=
"pagenum"><a name="Page_45" id="Page_45">-45-</a></span> egyábiránt
úgy vannak szoktatva, hogy egyszerre nagyon sokat tudnak enni, s
aztán sokáig elkoplalnak vele. Van több mázsányi hájuk, a miből
táplálkoznak. Valódi tevéi a jégsivatagnak, ha egykor utazási
czélokra fogják őket használni.</p>
<p>A közbeeső barlangokon nem találtam semmi nevezetest.</p>
<p>Csupán az ötlött fel előttem, hogy mentül tovább haladtam, a
hévmérő annál lejebb szállt. Utóbb már csak négy fokot mutatott 0
fölött.</p>
<p>Azt hiszem, hogy a malachit barlang melegét a folytonosan
vegytani működésben levő vitrioltó idézi elő, s a mint attól jobban
eltávozunk, a két jég közé szorult földtömeg is annál inkább
elnyeli a szűk folyosón terjengő melegkisugárzást. Bánni kezdtem
nagyon, hogy a téli ruhámat a jégüregben hagytam s nagy szükségem
volt rá, hogy alvás közben Bábi meleg bundáját érezzem
közelemben.</p>
<p>Később egy más tünemény lepett meg. Delejtüm, melynek segélyével
számítottam ki addig a tekervényes sziklafolyosó irányát, egyszerre
csak elkezdett semmit se mutatni. Lógott előre hátra, vagy
szökéseket tett s mutogatta az éjszaksarkot a szélrózsa minden
irányában.</p>
<p>Itt vagy vasbánya, vagy bazalt tömegek vannak közel.</p>
<p>A sziklafal csupa dolerittömeg volt, mely a bazaltnak egyik
alkatrésze ugyan, de ez még nem bir delejességgel.</p>
<p>Később azonban a dolerit közül labradorjegeczek csillámlottak
elém, a mik szinte a bazalt alkatrészei.</p>
<p>Egy gyönyörű példány labradorjegecztől nem tagadhattam meg, hogy
fel ne vegyem tehernek a tarisznyámba; soha sem láttam gyönyörűbb
szinjátékot. Szemközti lapjai zöld, veres, kék és sárga ellentétes
szineket mutattak, s a szines lapokat a tompa éleken széles fekete
sávok választották el élesen egymástól, s a mint a fény más
irányban esett rájuk, egyszerre a lapok lettek feketék s közöttük
az elválasztó vonalak csillogtak a szivárvány minden szineiben.
<span class="pagenum"><a name="Page_46" id=
"Page_46">-46-</a></span></p>
<p>Hatvan órát töltöttem már ez előhaladásban, a midőn utam véget
érni látszott.</p>
<p>Ismét egy rengeteg nagy barlangba jutottam. Nem annyira
magassága képezte terjedelmét, mint inkább széle és hossza.</p>
<p>Feketesége jellemezte a barlangot. Oldalfalait mágnes vassziklák
képezték, felváltva közelről tarkabarka magvas, messziről zöld
augitsziklákkal; a dolerit alkotta a boltozatát.</p>
<p>Az egész barlang fenekét egy csendesen nyugvó tó foglalta
el.</p>
<p>Daczára a magnesium-fénynek több órai vizsgálódásba került, míg
a vasfekete sziklák között valami olyan üregszádát fedeztem fel,
mely folytatását engedte sejtetni az eddigi sziklasikátornak.</p>
<p>Az a fekete tó-tükör annyira megtöltötte a barlang tériméjét,
hogy partjain csak egyes kiálló sziklákon át lehetett a tulsó tárna
szádáig eljutni, néhol öles ugrásokat koczkáztatva a sima mágnesvas
sziklákra.</p>
<p>Én ezt az utat nagyon nyaktörőnek találtam.</p>
<p>Tanácsot tarték elébb Bábival, hogy mit tegyünk?</p>
<p>Talán czélszerűbb volna egyenesen keresztül usztatni a tavon,
mint azon a másikon tevé. Ezuttal velem a hátán. Nincs már
szükségem tutajra.</p>
<p>Beleegyezni látszott. Én felültem a hátára, s aztán
lelovagoltam, az az, hogy lemedvegéltem a tó partjáig.</p>
<p>Bábi itt megállt egy vasszikla tömegre felállva s belé nézett a
tó sima tükrébe.</p>
<p>Már most nem tudom: asszonyi hiuság volt e az nála, hogy a mint
meglátta magát a tükörben, megsajnálta az újdonatúj kék toilettjét
egyszerre feketére befestetni? vagy pedig az állati ösztön
sugallata volt, mely az emberi kiszámításnak előtte jár? nem akart
a tóba beleugrani.</p>
<p>Az igaz, hogy annak a tónak a látása bennem is valami olyan
sajátszerű állati iszonyodást gerjesztett. Sohasem láttam én ilyen
csendesen, mozdulatlanul nyugvó víztükröt, <span class=
"pagenum"><a name="Page_47" id="Page_47">-47-</a></span> melynek
fekete felszine a távolban a magnesium fénytől szivárványt
játszott.</p>
<p>Bábi nem volt neki biztatható az uszásnak; megrázta a fejét s
leült a két hátulsó lábára, a legvilágosabban tudatva velem, hogy a
hajóm horgonyt vetett.</p>
<p>Hát nem bánom, legyen belőle szárazföldi alkalmatosság. Azzal
megfordítám a fejét s a partot összekötő szikla sorozatra mutatva,
biztatám, hogy menjünk tehát köröskörül.</p>
<p>Erre vállalkozott.</p>
<p>Pedig keserves fáradság volt az. A sziklák távol voltak
egymástól. Minden erejét megfeszítve kellett ugrani a hátán vitt
teherrel, s gyorsan megkapaszkodni körmeivel, hogy le ne csuszszék.
Ő maga is érezte a feladat komolyságát s minden ugrás után
megpihent.</p>
<p>Az út felén nyelvét kiöltve lihegett.</p>
<p>Én elővettem csutorámat s eczettel vegyített vizemet
megosztottam vele. Ez újra felélénkíté. Most már gyorsabban ugrált
velem tovább. Egyszer aztán kimaradtak az összeköttetést képező
sziklák, s még mintegy ötven méternyi távolban volt a tárna ajtaja
tőlünk.</p>
<p>Az állat megint lenézett a vízbe: uszásra vegye-e a dolgot?
Összerázkodott, s inkább a meredek sziklafalt kémlelte nyihogva,
megkisértve, hogy fel tudna-e rajta mászni.</p>
<p>Én kitaláltam a gondolatját. Leoldtam derekamról kötélhágcsómat,
annak a kötélhurkát az ő derekára bogoztam s azzal neki biztattam,
hogy másszék fel a falon.</p>
<p>Gyönyörü tornász volt az én Bábim: akárki tanította rá! oly sima
sziklafalon, a hol ember alig talált volna megkapaszkodási
támpontot, ő felmászott s fölveté roppant termetét a felső
sziklapárkányra.</p>
<p>Most aztán nekem csak utána kellett másznom a kötélhágcsón, mely
az ő derekához volt hurkolva. A medve lehetett kétszáz
kilogramm.</p>
<p>Az a sziklapárkány aztán egyenesen a folyosó szádához vezetett.
<span class="pagenum"><a name="Page_48" id=
"Page_48">-48-</a></span></p>
<p>Daczára a négyfoknyi hévmérséknek, egészen át voltam izzadva,
nem annyira a fáradságtól, mint a folytonos rettegéstől.</p>
<p>A mint a folyosó nyilásába bejutottam, első gondom az volt,
leülni étkezni. Annyira Bábi is rávehető volt, hogy a kiürített
conserves bádogba beledugja a toppancsait s aztán a tenyereiről
lenyalogatta a pterodactiluszsírt. Ez volt az ő estebédje.</p>
<p>Azután még egy kicsit szunnyadtam s felébredve neki kerekedtem a
továbbutazásnak.</p>
<p>De ugyan keservesen kiábrándultam merész reményeimből.</p>
<p>A sziklafolyosó néhány percz mulva véget ért; zsákutcza volt az,
térjmeg-utcza, a honnan nem lehetett tovább menni. Az augit és
dolerit sziklák véget értek s a bennük támadt repedést elzárta
keresztben egy csilámpala-réteg.</p>
<p>A csillámpalán keresztül nem vezet sziklafolyosó. E vékony s
egész a papirfoszlányig szétszedhető lapok úgy feküsznek egymáson,
mint egy játék kártya.</p>
<p>A csillámpala közt csak egy esetben képződhetik valami üreg: ha
«hegykristálypincze» alakult benne. Ezt a turzó bányászok úgy
szokták felfedezni, hogy mikor kovarcz eret fedeznek fel a
palakőrétegben, kalapácscsal ütögetnek a csillámpalasziklára, ha
nem ad-e döngő hangot? Némely hegykristálypincze százezreket érő
kincseket rejt.</p>
<p>Az én börtönöm fala siketen viszhangzott a kalapácsütésre. Tömör
sziklaréteg áll előttem, mely messzire elzárja a tárna folytatását.
Ezt én keresztül nem törhetem.</p>
<p>Elkeseredetten gondoltam vissza, átlátva, hogy örökre fogoly
vagyok a föld alatt s nincs mit tennem, mint visszatérni a
jégbarlangba s vegetálni, míg élelmi szeremben tart.</p>
<p>Mikor ujra kiértem a tárna nyílásához, s letekintettem arra a
kék aczél-tükörre, elbúsult haragomban felkaptam a lábam alól egy
követ s belehajítottam azt a tó közepébe. <span class=
"pagenum"><a name="Page_49" id="Page_49">-49-</a></span></p>
<p>Ekkor történt aztán körülem valami, a minek leirására nincs az
emberi szótárakban megfelelő kifejezés.</p>
<p>Az a tó egy óriási bazalt-tömeg volt még híg állapotban, de már
a kristályosodás végrehajtásához teljesen szaturálva.</p>
<p>Csak egy hulló kavics kellett e szaturált tömegnek, a mire talán
századok óta várt már.</p>
<p>A mint e kavics a tó felszinét érte, egyszerre vakító
villám-fény tölté be a barlang üregét, minő a kristályképződést
szokta megelőzni s midőn az ellobbant, oly hangrobaj támadt, mintha
ezer villám csapna le egy pillanatban; de a mennydörgésnek zengő
ereje volt, mintha a harangkondulás, az üvegcsengés venné fel az
égcsattanás mérveit, s követné azt a vulkánkitörésnek földrengető
robogása.</p>
<p>E pillanat alatt szemeim előtt rohantak fel a mélységből az új
óriások, kiknek én voltam keresztapjuk, két méternyi átmérőjű
hatszegletű oszlopok, organasipokként egymás mellé sorakozó
összefogott tömegek, mint Isten kezébe markolt liktori fascesek
lövelltek felfelé, egyszerre egy pillanat alatt s az óriási
oszloptömegek nem álltak meg a barlang kőboltozatánál: keresztül
törték azok a dolerithegyboltozatot, emberi észtől át nem mérhető
erővel: az e perczben született bazalt oszlop, mely a mult perczben
még híg folyadék, vagy talán csak rezgő-kocsonya volt, úgy járt
keresztül a kemény kövön, mint a vas a nedves agyagon! s a
következő perczben bizonyosan ott meredt fel már a Zichy-hegy
homlokán az új alkotás képlete, mint egy óriási fésű, mint egy
taraj, vagy egy várrom.</p>
<p>S az irtóztató lökés és dörzsölés következtében az egész
dolerittömeg, melyen a bazalt keresztültört, mintha szélvészhirdető
alkonyég volna, úgy kezdett el izzó fényben tündökleni, maguk a
bazalt-oszlopok is, a hol a dolerittal érintkeztek, messze izzók
voltak a kölcsönösen adott tűzcsóktól; a tüzességtől átlátszóknak
tetszettek, az egész <span class="pagenum"><a name="Page_50" id=
"Page_50">-50-</a></span> barlang egy lángverem látszott lenni: egy
belülről égő planéta ürege.</p>
<p>Egyszerre oly pokoli hőség támadt a barlangban, hogy abban
minden állati organismusnak el kellett pusztulni. A mikor egy
cseppfolyó test jegeczczé alakul, a kötött meleg elszabadulása
által külömben is hőség támad körüle; de itt a hegyáttörés
dörzsereje egész vulkáni izzást idézett elő.</p>
<p>Hogy én és hű utitársam e hőségben még is megmaradtunk, az nem
annyira valami csudának, mint pusztán egy geologiai eredménynek
tulajdonítható.</p>
<p>Hanyatt estünk mind a ketten, az igaz. Én szerencsémre a medve
fölé, mert külömben a falhoz ragadok, oly erős volt a légnyomás,
mely a földhöz sujtott, a fejemet úgy éreztem a dörgés alatt,
mintha egy elszabadult gőzgép szélvitorlája rázna teljes erővel.
Ezek már oly hanghullámok voltak, hogy egy perczig, a míg sötét
volt, «látni» véltem a hangot, mint a villanyinductio-gépből
kisugárzó fényt: a hang-hullám csillámlott szemeim előtt, mint a
pávafark.</p>
<p>A következő perczben aztán félig meg voltam vakulva és
kimerülve.</p>
<p>Az volt hátra, hogy egészen meg is süljek a forró légben.</p>
<p>Ez azonban nem történt meg velem. Az erőszakos légnyomás
belökött a barlang-szádába több méternyi messzeségre s én egyszerre
úgy éreztem, hogy ez üregből hideg szél süvölt elő.</p>
<p>A barlang levegője a forrponton felül emelkedett már, a folyosó
lege pedig folyvást négyfoku lehetett. A hidegebb lég bömbölve tört
át a befűtött pokolba.</p>
<p>De hát honnan jön az a hideg lég?</p>
<p>Nem tudtam mozdulni, de egészen eszméletemnél voltam. Valami
veszedelmes kiváncsiság lekötve tartott. Látni akartam még többet e
nem emberi szemek számára való tüneményből: hogy hull a barlang
tetejéről a tűzeső alá? az bizonyosan jaspissá zománczosult
kőtörmelék, hogy <span class="pagenum"><a name="Page_51" id=
"Page_51">-51-</a></span> hajlanak meg a szélső bazaltoszlopok, a
mik legutóbb emelkedtek elő, s a frissen támadt oszlopok hogy
repedeznek meg keresztben, minden repedésnél olyan pattanó hangot
hallatva, mintha harangok hullanának a tengerbe?</p>
<p>Bábi megragadta a galléromat s úgy vonszolt magával befelé a
barlangfolyosóba. Ideje volt.</p>
<p>Pedig a folyosóban sem volt kellemetes megállapodás.</p>
<p>A mint megkisértettem, hogy felálljak, azt tapasztaltam, hogy ez
a legkivihetetlenebb mesterség a világon.</p>
<p>Ha a bazalt-barlangnak háttal akartam megállni, akkor előre
estem, mint a ki bortól részeg; ha szemközt a nyilással akartam
felállni, akkor meg hanyatt estem, mint a ki sertől részeg. Valaki
olyan erővel vitte a fejemet délnek, a lábamat meg éjszaknak. Ez a
valaki a kettős légáramlat volt. A bazalt-barlangból nyolczvan fokú
Sirocco, a folyosóból meg négy foku Bora fujt keresztül, utoljára
azt találtam ki, hogy felfeküdtem Bábinak a hátára, ott a két
áramlat kiegyenlítette egymást. Neki is meg kellett ugyancsak
vetnie a négy lábát, hogy szél ellenébe előre hatolhasson.</p>
<p>A lámpám még sem aludt ki.</p>
<p>De hát honnan jön ez a szél? hisz ez a folyosó egy zsák-utczában
végződik.</p>
<p>Nem sokára megkaptam e kétségemre a nagyon is örvendetes
kiderítést.</p>
<p>A bazaltáttörés hegyromboló erőszaka az én utamat elzáró
csillámpala-rétegben is nagy változást idézett elő. Az addig
nyugodtan egymás hátán fekvő palakőlapok most egymásnak hegygyel,
éllel voltak kuszáltan feltornyosítva, s a mint így két palaréteg,
mint két egymásnak támasztott kártya, megtörte az egész tömeget,
azoknak a helyén egy sátoralakú háromszögű nyilás támadt mintegy
három méternyi magasságban; ezen keresztül süvöltött át ama hideg
lég, mely eddig szélcsendben nyugodott idelenn, s most egyszerre
viharrá alakult, a mint a bazaltbarlang hő legével találkozott.
<span class="pagenum"><a name="Page_52" id=
"Page_52">-52-</a></span></p>
<p>Tehát a felgyürődött palarétegen keresztül is van már út, s hogy
ott még nagy térnek kell lenni azontúl, azt bizonyítja az erőszakos
légroham, melylyel szemben csak a falhoz kapaszkodva lehet előre
haladni.</p>
<h3>A LABYRINTH ÉS LAKÓI.</h3>
<p>Egy nagy csalódás várt rám.</p>
<p>A nagyszerű hegyrombolás ugyan széttörte az utamat álló
csillámpala-tömeget; de a törés nem úgy ütött ki benne, mint más
tömör sziklában, hogy egy hosszú és folytonos repedést szakított
volna benne: – e helyéből kitolt palatömeg össze-vissza kuszált
lapjai egy szerteszét ágazó labyrinthot képeztek előttem. Jobbra és
balra, alá s fölfelé tátongtak előttem a nyilások, a mint az első
deltaalakú üregnek végét értem s nekem nem volt más útmutatóm a
tömkelegben, mint a mindig szemközt fujó szél. Erről találhattam
ki, hogy melyik kürtőlyuk lesz az, a mely a közelebbi nagy üreghez
vezet. Most már nem folyosókról, csak kürtőlyukakról volt szó,
mikben nekem is négykézláb kellett másznom, mint Bábinak.</p>
<p>A medve ment elől. Barlanglakó volt. Hozzászokott, hogy ő a
sötétben is lásson. Egyszer, a mint egy ilyen folyosó mentében
haladunk egymás nyomában a la quadrupede, Bábi elordítja magát
rémületesen s háttal visszafelé keresztül iramodik rajtam. Én, a ki
térden és tenyeren állva sokkal alacsonyabb voltam, keresztül
csúsztam a megfutamodó alatt s aztán szemközt találkoztam azzal a
rémalakkal, a mi a medvét megkergette.</p>
<p>De engem nem ijesztett meg ez a rémkép, melyet lámpám
megvilágított. Csak csontváza volt az egy gyönyörű szörnyetegnek,
melyet már ismertem.</p>
<p>– Jer vissza Bábi, biztatám medvémet; nem bánt ez már téged.
Hires nevezetes földalatt lakó csoda volt ez. Második a világon. Az
elsőt, mint egyetlent a párizsi Jardin <span class=
"pagenum"><a name="Page_53" id="Page_53">-53-</a></span> des
plantes-ben őrzik. Ez a hirhedett Mosaesaurus, melyet a tudós
Hoffmann fedezett fel a mastrichti kőbányában s kiemeltetett nagy
költséggel s elnevezte azt a maga nevéről Mosaesaurus Hoffmanninak.
A mastrichti apátur aztán pert indított a Mosaesaurusért, hogy az,
mint özönvíz előtti csoda, az egyházat illeti. A hosszú pörnek az
lett a vége, hogy elvették a tudóstól a Mosaesaurust s odaitélték a
papnak. A szegény Hoffmann e fölötti bánatában úgy elbúsulta magát,
hogy belehalt. Aztán jöttek a francziák, a forradalmi hadseregek;
ostromolni kezdték Mastrichtot. Az egész világ minden geologja és
paleontologja összeröffent a franczia tábornoknál: bezzeg
interveniáltak most, nem úgy, mint Páris ostrománál, hogy az
Istenért rá ne lőjjenek a pap házára, a melyben a Mosaesaurus
lakik! Nem is lőttek arra a tájra a francziák, s mikor elfoglalták
a várost, hadisarczul egy millió frankot kértek, – vagy az eldugott
Mosaesaurus csontvázát. Az apátúr inkább a csontvázat adta oda.
Hallod ezt Bábi? Egy millió frankot érő barom ez, a ki most itt
előttünk fekszik. Ha elvihetjük Párisba, vagy Berlinbe, annyi
ezüstöt kapunk érte, a mennyit nyom. Azért sem viszszük oda; hanem
hazaviszszük Budapestre, odaajándékozzuk a muzeumnak s még mi
köszönjük meg, hogy helyet adnak neki. S akkor aztán, ha még
egyszer valaki bombáztatni akarja Budapestet: egész Europa
tiltakozni fog ellene a második Mosaesaurus érdekében. Ilyen
hatalmas állat ez, Bábi!</p>
<p>Egy hosszú, keskeny üregben feküdt, melynek falait
kristályképződés takarta. Egy huszonöt méternyi hosszuságú gyil,
óriási fejjel, melynek szemcsontjai napraforgóvirág alakú karikákat
képeztek, hátgerinczének százharmincz forgó csontja volt, s
farkának alkotása bámulatos; olyan volt az, mint egy széles
kormánylapát, élével felfelé fordítva s ez az él végig futott az
egész hátán, mint egy iszonytató fogas fésü, mint egy fürész. Lábai
már csak csontvázak voltak, de a kőben, mely lágy volt akkor,
<span class="pagenum"><a name="Page_54" id=
"Page_54">-54-</a></span> mikor őt eltemette, ott látszottak a lába
nyomai, mik akkor még uszó hártyát viseltek. Akkor! Mikor? Még a
mammuth-irtó özönvizet is messze megelőzött világban.</p>
<p>Már most ez a kincs is az enyim: csakhogy nem vihetem magammal.
S az a nagyobb baj, hogy az megint úgy elzárta a keskeny útat a
labyrintban, hogy vissza kell fordulnom, s más kijárást
keresnem.</p>
<p>Ebben is megbecsülhetetlen volt rám nézve négy lábú utitársam.
Nem kellett neki Ariadne-fonál, hogy a tekervény utból
visszataláljon: – a szag után elment. Nem tévedhettem el vele.</p>
<p>Egy másik kürtő-utat megint egy titáni nagyságú chelonia zárt el
előlem. Ez egy teknőcz, hosszú kigyónyakkal. A teknője még most is
teleragadva balánokkal.</p>
<p>Egy harmadik kürtő düledékei közöl csak a feje látszott ki
hosszú előretolt nyakával egy iguanodonnak: a mi ősapja lehetett a
krokodilnak, csakhogy nem volt elég neki a két borzasztó fogsor,
még két egyenes szarva is volt a homlokán.</p>
<p>Egész muzeum volt, a mit összejártam. A felbomlott palarétegek
közt falevelek, egész galyak lenyomatai, az őskor bogarai, a finom
libellák; aztán halak, madarak maradványai, repülő gyikok. Ki
keverte ezeket így össze ez óriási gyüjteményben? A szárazföld, az
édes vizek s a tengerfenék lakóit? légben repülőket, földben
gyökerezőket?</p>
<p>A csillámpala nemes érczeket is szokott rejteni magában. Több
helyütt akadtam oly gazdag ezűst-erekre a kőzetben, melyek
túltesznek a kansbergi ezüsthordó csillámpala zsákmányzatán, egész
megcsavart szalagok szin ezüstből, s egy helyen gyönyörű szép
rutaalakú termésarany kristályzatok ragyogtak elém a sötét
kőhasadás közül. – Ott hagytam aranyat és ezüstöt. Én levegőt
kerestem – és vizet. <span class="pagenum"><a name="Page_55" id=
"Page_55">-55-</a></span></p>
<h3>A HEGYKRISTÁLY-BARLANG.</h3>
<p>A csillámpala-réteg nem tartalmaz vizet. Viztartómnak pedig már
csak a fenekén volt valami. Nem számítottam ilyen hosszú útra.
Mindössze tizenkét liternyi víz fért bele s én eleinte nagyon is
bőven bántam azzal.</p>
<p>De honnan is remélek én itten vizérre találni? Hát van a
fölöttem levő világban csapadék? Főlöttem örök jég van. Itt nem
képződhetnek források, hisz nincs eső, nincs olvadt víz soha.</p>
<p>És mégis számítottam rá. – A hogy a jégbarlangból olvadékot
csapol le a mélyebben fekvő rézbánya melege, ép úgy megtörténhetik
az, hogy a bazaltkitörés által okozott meleg egy egész hegyoldalt
úgy keresztül melegített, hogy arról minden jégnek le kellett
olvadni, s a fejem fölött szivárgó víz a sziklák rétegein valahol
bizonyosan át fog törni.</p>
<p>Ezt nem csak hinnem, ebben bíznom kell. Mert az elhagyott
jégbarlangba készleteim megújítása végett vissza nem mehetek, utam
el van most zárva a bazaltüreg által. Ez izzó vermen át nem
hatolhatok, a míg a többi sziklaüregek hidegebb lege ki nem
egyenlíti a benne támadt hőmérséket; vagy legalább az alsó
rétegekben embertől elviselhető hőfokra le nem szállítja azt.</p>
<p>Előre kellett hatolnom.</p>
<p>A felbomlott palarétegnek egy nyilása haránt kezdett alávezetni,
s később csaknem kémény-egyenesen vitt lefelé s minthogy ez a
nyilása is lap mentében támadt, tehát nem volt miben
megkapaszkodnom. Kénytelen voltam ismét a kötélhágcsóhoz
folyamodni, azt ismét a már kipróbált módon a medve derekára kötve;
s míg ő fenmaradt és megkapaszkodott, addig én leszálltam a
hágcsón, ő aztán utánam csúszott kényelmesen, körmeivel kötve
<span class="pagenum"><a name="Page_56" id=
"Page_56">-56-</a></span> kereket. Visszatérett (ha erre kell
visszatérnem) ismét ő fog a sima kürtőn felkapaszkodni a
kötélhágcsómmal.</p>
<p>Legnagyobb bajom volt a podgyászommal, a mit a legszűkebb
kürtőkön át is magam után kellett vonszolnom.</p>
<p>Húsz méternyi mélyen vitt alá a függőleges sziklakémény s
alulról egyre fujt a szél. Mikor feneket értem, akkor egyszerre
megszünt a légáramlat.</p>
<p>Egy szűk oduba jutottam, melyben épen csak annyi tér volt, hogy
ketten utitársammal elférhettünk benne.</p>
<p>S innen semmi kijárás többé.</p>
<p>Bábi félelmesen nézett rám, füleit előre hegyezve.</p>
<p>– Ne félj semmit Bábi. Nincs semmi baj. Hallod, hogy döng a
kalapácsom alatt ez a fal, a mi utunkat állja? – Nem messze van a
szabadulás. Ezt a falat holnap keresztül törjük. De elébb ki kell
pihennünk magunkat. Harminczhat órája, hogy nem aludtunk.</p>
<p>Tehát ott néhány órai éjszakát csináltam. Hármas éjszaka volt.
Szememen az álom éje, fejem fölött a földboltozat éjszakája s a
föld felett az északsarki féléves éj…</p>
<p>A három közül az egyik megvirradt. Fölébredtem.</p>
<p>Háló szobánk, mely leszálltunkkor csak két fok meleget mutatott,
felébredtemkor tíz fokig melegült vendégei kipárolgásától. Viszont
annyival fojtóbb volt benne a lég. Öt óra alatt a légenyt erősen
fölemésztették tüdőink. Sietni kellett a börtön tágításával.</p>
<p>Az nem volt olyan könnyű munka, a milyennek hittem.</p>
<p>Az utamat álló fal döngése tanusítá, hogy túl rajta tágas üreg
van. De a mint csákányommal hozzá fogtam e falba rést törni,
tapasztalám, hogy a csákány nyele minden ütés után úgy visszarúg a
tenyerembe, mintha tűzkőbe vagdalnék vele. A csillámpala kovarcz
tömegekben végződik.</p>
<p>Órahosszat vesződtem egy akkora lyuk kifúrásán, a mekkorába a
kezem befér. Hogy pusztán csákánynyal, feszítő ruddal itt keresztül
nem török, annyi bizonyos volt. Hatályosabb és merészebb eszközhöz
kellett folyamodnom. <span class="pagenum"><a name="Page_57" id=
"Page_57">-57-</a></span> Hoztam magammal nitroglycerin
töltényeket. Egyet elővettem és belé illesztettem a vésett lyukba.
A töltény óraművel volt ellátva, s kiszámított időre önmagát
robbantotta fel. Ez idő alatt Bábival együtt felhuzódtam a kürtőbe,
hogy fedve legyünk a robbanás elől.</p>
<p>Az eldördülő pukkanást mélyen és soká viszhangzó tompa
dörömbölés követte, mintha sziklatömegek gördülnének alá a
boltozatos üregbe.</p>
<p>Ekkor leszálltam ismét. A gyutacs füstje nem a kürtő felé
huzódott, hol én rejtőztem, jeléül annak, hogy másfelé talált
kijárást.</p>
<p>Most aztán ismét elővettem a magnesium sodronyt s meggyujtottam
azt, bevilágítva vele az előttem támadt másfél méternyi gőmbölyű
nyiláson.</p>
<p>Az ezeregyéjszaka mesélői álmodhattak ilyent, mikor
legpazarabbul megterhelték képzeletüket drága kövekből álló
barlangokkal!</p>
<p>Egy alul is felül is és köröskörül gömbölyű üreg tárult fel
előttem, melyet úgy hinak, hogy «kristálypincze.» Hasonlókat
találtak Courtesnél a Mont-Blanc alatt, aztán a Lauterau jéghegyei
allatt, és Natersnél felső Wallisban; – de ez mindannyit felülmulta
pompában, nagyszerűségben. Ez a madagascari kristály-barlanggal
vetekedik.</p>
<p>Felső boltozata vakító fényű fehér volt. Azt apró fehér jegeczek
boríták, talán csak a kovany párázatából tapadva oda; alább
hajolva, a boltozat mindinkább megrakodott hatszegű kristályokkal,
mik a világításban izzani látszottak; mintha gyémántzsarátnokból
volna az egész kupola, míg az oldalfalak már félméternyi hosszú
prizmákkal voltak befedve, a mik csoportokban meredeztek elő, s
végül a barlang feneke rakva volt négy-öt méternyi hosszuságú,
egész méternyi szélességű kristályoszlopokkal, hatszögű
pyramidokkal és kettős gulákkal; a titánok drágakövei néhol
egymásra düledezve meredtek szét, másutt két kristályoszlop
keresztül tört egymáson s egy darabot képezett, az óriások ismét
egyes oldalaikban be voltak vonva <span class="pagenum"><a name=
"Page_58" id="Page_58">-58-</a></span> apróbb jegeczekkel.
Köröskörül tündököl, szikrázik, szivárvány szineket játszik mélység
és magasság; minden fény visszavert fényt támaszt, árnyék nincs
sehol, csak más szinű fény. Semmi más ércz, föld, kő nem lakik itt:
egyedül a kristály, ez, a minek mellékneve a kövek között az
«örökké-való.» S abba sem vegyül semmi más szinü válfaj, sem sárga
Citrin, sem barna füsttopáz, sem fekete Morion. Tiszta vízként
átlátszó kristály az egész. S e tündöklő gömbalakú üreg átmérője
legalább száz méter!</p>
<p>Oly félve, oly félelemmel léptem az üregbe, mint egy ismeretlen
földalatti istenség templomába. S valóban nagyobbszerű volt az
minden templomnál, mely valaha a föld felett épült. Embertől
kigondolhatatlan pompa. Sugárözön, szivárványmozaik minden falon, s
lenn a mélyben az egymásra dülő vastag kristályoszlopok, mintha
templomi székek volnának, láthatatlan ájtatos nép számára, néhol
egy góthidomú karszék, mintha előkelőbb szellemekre várna ott; egy
feltornyosodó jegeczcsoport kathedrát képez, lépcső fokokkal,
mennyezettel; egy karzaton mintha orgona volna, egymás mellett álló
sipokkal s a templom hajójában óriási nagyságú kristálytömbök
egymásra támaszkodva, düledezve: ez az oltár.</p>
<p>Áhitattal közelítettem felé.</p>
<h3>AZ ŐSEMBER A KRISTÁLYBAN.</h3>
<p>A kristály-oltárt egész csoportja képezte az egymásra támaszkodó
s egymásból haránt kimeredő hatoldalú prizmáknak, miknek végeit
hatszögű pyramidok alkották. Embermagasságnál nagyobb, két karral
át nem érhető derék oszlopok.</p>
<p>Be lehetett menni ez oszlopok közé, mint egy szentek
szentébe.</p>
<p>Magnesium sodronygépemet ráillesztettem egy alant fekvő kettős
gulára, úgy, hogy az magában éghetett tovább <span class=
"pagenum"><a name="Page_59" id="Page_59">-59-</a></span> s ekként
belülről világítva meg e csodálatos kristály oszlopcsarnokot,
elindultam azt körüljárni.</p>
<p>Az egész oszlopcsoport fehér fényben tűndöklött, míg a pinczét
félhomály borítá, melyen csak a kristálytömb fénye derengett
keresztül.</p>
<p>A mint a kristálycsoport háta mögé kerültem, megdöbbenve riadtam
vissza. Egy roppant kristályprizma közepében egy ember-alak állt
előttem.</p>
<p>Ahogy apróbb kristályokban, borostyánkő tömegekben találunk
őskori bogarakat, libellákat, szitakötőket, úgy volt befoglalva az
óriási kristálytömegbe egy őskori ember. A felmeredő kristályban
egy egyenesen álló ember-alak.</p>
<p>Nem négykezü, nem ásatag protopythecus: a valódi homo
primogenius. A homo diluvii testis. Egyenesen álló férfialak,
csaknem hat láb magas, sima és magas homlokkal. Egész testén ez
volt az egyedüli szőrtelen rész. Az ősembernek szüksége volt rá,
hogy a természet ruhát is adjon neki, mint más állatnak, még ő nem
tanult se szőni, se ölni, növény-evő volt. A mi most az emberi
testen csak pihe, láthatatlan szőrszál, azt a viszontagság, az
időjárás befolyása nála hajszerű gyapjuvá nevelte meg. Vállai,
karjai, melle, lábai végig fedve voltak bozonttal. Állat volt, de
ember alkotású; magas, boltozatos koponya, kiálló hajlott orr, az
arczéllel derékszöget képező állkapocs. Szája csukva volt; öklei
összeszorítva és karjai kissé felhuzódva. Öreg embernek kellett
lennie, mert göndör haja, szakálla, s minden szőrszál termetén
végig ezüst-fehér volt.</p>
<p>Hogy került ez az ember a kristálytömeg közé?</p>
<p>Úgy, a hogy én kerültem volna medvéstül együtt a bazalt oszlopok
valamelyikébe, ha az állat ösztöne tovább nem lát az én emberi
eszemnél.</p>
<p>Ez ősember is valószinüleg a nagy földfeletti kataklizma elől
menekülve, e barlangba vetődött; melynek fenekét már akkor a
kristályosodáshoz közel álló kovasav-olvadék képezte. Tiszta,
átlátszó víznek látta azt maga előtt. Talán <span class=
"pagenum"><a name="Page_60" id="Page_60">-60-</a></span> átakarta
azt úszni; vagy talán csak inni belőle, s a mint belelépett, abban
a perczben megszületett a hegykristály. Ez az egész kristálypincze
egy percz alkotása volt; a kovasav-tengerszem millió kristálylyá
alakulva fedte be a kerek falakat, s a fenéken óriási
jegecz-oszlopokban tömörült össze. A vakmerő ősember egy ilyen
kristály prizmába szorult bele. Gyönyörű koporsó! Egy darab
kristály. S ez megőrzé őt az enyészettől. Az életműszeres test
feloszlatásának semmi tényezője nem férhetett hozzá. Egy
feloszthatatlan percz műve volt az egész.</p>
<p>A hegykristály alakulása nem idézett elő hasonló tüneményt, mint
a bazalté: nem származott belőle kitörés s a surlódás előidézte
hőség, a mi engemet, ha a bazalt közé jutok, nemcsak hamuvá éget,
de még hamvamból is okvetlenül valami új, ismeretlen ércznemet
olvaszt össze; a hegykristály születése legfölebb akkora meleget
támaszthatott ez üregben, mely az emberi vér hőmérsékét tizezer s
tizezer év után, æonok lefolyásával sem szállítá a zérus fokon
alul, minthogy köröskörül kristályburok fedi a pinczét s ez a
legrosszabb melegvezető.</p>
<p>«Jó reggelt ősapám!» mondék, süvegem megemelve a
tiszteletreméltó ereklye előtt.</p>
<p>Nem felelt rá. Valószinüleg nem tudott magyarul. Valjon minő
nyelven beszélhetett anno 1-ben?</p>
<p>Tovább kutattam. Hátha még többen is lesznek itt kortársai
hasonló kényszerhelyzetben?</p>
<p>A kristályprizmák azonban nem voltak mind oly átlátszóak. Az ő
koporsójának is két oldalát fedte apróbb jegeczekből képződött
vékony réteg, melyen nem lehetett keresztül látni. Másoknak mind a
hat lapja fedve volt ily kovanykéreggel s azokon elébb ablakot
kellett csinálnom, kalapácscsal leverve a külső kérget, hogy
belsejükbe láthassak.</p>
<p>Valami veszedelmes kiváncsiság csiklandozott. A hol férfi van,
ott nőnek is kell lenni! Mathuzsálem apónak dédunokaleányai is
voltak. Lehetetlen, hogy egyet magával ne hozott volna közülök.
<span class="pagenum"><a name="Page_61" id=
"Page_61">-61-</a></span></p>
<p>Egy prizma elé értem, melynek öt oldala fedve volt, átlátszatlan
jegeczkéreggel, hanem a hatodik egészen tiszta volt. Tökéletes
üvegkoporsó. A tiszta lap erősen iridizált; szivárványt játszott,
mint a nemes opál. Abban feküdt, – nem: – állt egy nő-alak. Egy
fiatal nő, egészen épen megtartva. Arcza síma, olajszin, idomai a
maláji typusra emlékeztetnek, tojásdad arcz, finom metszésű orr,
csigahajlásu ajkak, domború homlok. A katastrofa perczében, a mint
az alakuló kristály testét körülölelte, két kezét ijedten feje fölé
kapta: azok most is úgy voltak imára kulcsolva. Ez alak egy új
világteremtés óta imádkozik a feltámadásért. Hogy nem törte őt
össze a kristály-alakítás? óh a kristály nagyon kiméletes a magába
zárt idegen testhez; még a szitakötő finom szárnyacskája is oly
épen marad benne, mint élve, s a közé vegyült epidot selyemszálait
még csak meg sem görbíti.</p>
<p>A nőt nem ruházta fel a természet önalkotta takaróval, mint a
férfit; de azért nem volt az fedetlen, s ez volt rajta a
legcsodálatosabb. Aranyba játszó sötétveres haja volt, a hol
tömöttebb, ott sötét realgár auripigment szinű, s ez a haj
köröskörül nőtte az egész alakot. Mint mikor egy növény gyökerei
körül növik egy cserép-edény oldalait. Az a dús hajzat vállaitól
elkezdve egész a lábai hegyéig úgy beszőtte fonta az egész alakot,
hogy az akként tünt elő, mintha egy aranynyal, selyemmel vetekedő
fényes szövettel volna feszesen behúzva az egész teste, kivéve az
arczát s a két felemelt karját.</p>
<p>Ennek a hajnak tehát azóta mindig kellett nőni, a mióta ez alak
a kristályprizmába beleszorult. Egy új világalakulás óta!</p>
<p>E szerint ennek az alaknak élni kell még most is!</p>
<p>Mondják ugyan, hogy a haj nő még a halál után is. A felnyitott
koporsókban találnak tovább nőtt hajzatra. Nem tudom: nem
láttam.</p>
<p>De itt, a kristály közepett egy halott hajának nem lehetett
volna így tovább nőni. <span class="pagenum"><a name="Page_62" id=
"Page_62">-62-</a></span></p>
<p>A kristály mindenütt a bőrt éri. Egy halott bőre merev és rideg.
Ha a haj tovább akart nőni, annak a kristály és a test között csak
úgy lehetett előre hatolni, ha a bőr még ruganyos, puha, mint az
élőé, s ha engedni tud a hajszál előnyomulásának. Hogy ez a hajzat
így körülszőhette ezt a testet, élni kellett nemcsak a hajnak, de
az egész testnek.</p>
<p>Ezekben az ősemberekben még most is rejtett élet van!</p>
<p>S mi volna abban lehetetlen!</p>
<p>Nem találtak-e már a kőszénbe szorulva eleven békát? pedig ez
százezer éves földalkotás.</p>
<p>Miért maradt meg benne az élet?</p>
<p>Mert nem volt neki hova repülni. Nem volt semmi kigőzölgése.</p>
<p>Indiai fakirok közt mindig akad olyan csodatevő, a ki
eltemetteti magát, álomra éheztetve, a föld alá s a kit aztán hetek
mulva ásnak ki és úgy költik ujonnan életre.</p>
<p>Miért ne történhetett volna ezekkel hasonló csoda?</p>
<p>Egy pillanat alatt zárta be őket a kristály-anyag.</p>
<p>Lélek, lehellet, a test melege, villanyossága, az élet minden
föltétele egy pillanat alatt be lett zárva: a test nem válhatott
meg tőle.</p>
<p>Azóta a kristálykoporsón keresztül annak az anyagváltozásnak,
melyet halálnak nevezünk, semmi eszköze nem férhetett hozzájuk. A
vér nem aludhatott meg ereikben, nem is mozoghatott tovább; az
idegek elzsibbadtak, az agy elkábult, minden életműszer megszünt
működését folytatni, a bőr porusai nem párologtak ki többé, de az
élet nem tünt el, csak elrejtőzött.</p>
<p>Ezt az életet még újra föllehetne költeni.</p>
<p>Forróság és borzadály váltogatta egymást egész testemen ennél a
gondolatnál.</p>
<p>Hevült a szivem, ha arra gondoltam, hogy én, egy puszta
világrészben egyedül ittveszett ember, még hozhatnék ki a sziklából
társakat, a kik hozzám hasonló teremtések, a kik iszonyú
magányomban velem maradnának; hogy hallanék még egyszer asszonyi
hangot, és néznék <span class="pagenum"><a name="Page_63" id=
"Page_63">-63-</a></span> szemekbe, melyek megértenek! S egészen
elkábított az a káprázat, hogy ha feleleveníthetném őket, ha
beszélnének előttem emberi hangokon, s vagy én tanulnám az ő
nyelvüket, vagy ők az enyimet, minő titkokat tudnék meg tőlük
azokból az időkből, a miknek történetirói a kagylók és páfránok, s
krónikájának lapjai a mész, agyag, homokkő palarétegek, mikbe
maradványaik le vannak nyomtatva. Minden kincseinél a földkebelnek,
mik eddig elém tárultak, nagyobb kincs volna egy élő ember, a ki
elmondaná emberi hangokon a jelen világnak, mik történtek ezelőtt
huszezer évvel? Milyen képe volt akkor a földnek? Mi volt rajta
akkor az ember?</p>
<p>De titkos borzadály futotta át megint minden érzékemet, ha arra
gondoltam: szabad e ez? Halandó emberre van e bizva, beleavatkozni
a feltámasztás nagy munkájába, mely a napok végével s az Úr
parancsszavának és az ő szolgálattevő angyalainak van fentartva? Az
itéletnap előtt, mielőtt az ég befogadná a földet, kihozni a sirból
embereket, kik æonok óta alusznak s azt mondani nekik: éljetek
tovább!</p>
<p>S ha aztán ezek az emberek azt kérdezik tőlem, szóval és
tekintettel: «hol van hát a világ? ha életre költöttél bennünket,
add ide nekünk a mi világunkat. Hol van a mi virányunk, mely fölött
az ég éjjel is világos volt, s nappal nem lehetett eltűrni a fényt
és meleget? Hol vannak a mi diótermő erdőink, miknek héjából méz
csorgott, belseikben édes liszt volt, gyökereikből tej folyott ki?
hol a fák, a miknek leveleiről csepegett az üdítő ital? Hol vannak
az óriás-szörnyek, a mik utat törtek számunkra az őserdőkön s
védtek bennünket a hiénáktól? Hol az óriás «Moa» madarak, a mik
ellen hadjáratokat folytattunk, kövekkel, hogy tojásaikat
elvehessük? hol az örökzöldfű, melyben fészket raktunk, mint a
Latámi madár, s a virágos hinárral benőtt tavak, amikben
elrejtőztünk ellenségeink elől? Hol van az a világ, a melyben csak
tavasz van és ősz s a kettő mindig tart és mindig együtt?»…
<span class="pagenum"><a name="Page_64" id=
"Page_64">-64-</a></span> S én aztán felvezetem őket a föld
felszinére, s megmutatom nekik a szép világot: «ime itt van! Hó és
jég és örök éj: az északfény a hajnal!»</p>
<h3>A HUSZEZER ÉVES MENYASSZONY.</h3>
<p>Töprengésemnek még egyéb gátja volt, mint a metaphysicai és
psychiatriai nehézségek. Legelőször is maga az a koporsó, melybe
ősembereim le voltak zárva.</p>
<p>Hogy nyitom föl e roppant kristályoszlopokat?</p>
<p>A kristályt nem hiába nevezik az örökkévaló kőnek.</p>
<p>A kristály hydrochemiai alkotás; vizvegyészet utján támadt; de
azzá, a mi volt, soha sem lesz többé: még egyszer vizben felolvadt
kocsonyává.</p>
<p>Széttörhetem, az igaz: egy erős ütés kell csak a pörölylyel a
jegecz hegyére, oda, a hol a hatszögletű gula összefut, s darabjai
szerteszét fognak hasábonkint pattanni. Hanem ez a kristály hegyére
ejtett ütés a benne levő embernek is olyan jól fog esni, mintha
egyenesen az ő fejelágyára ütnék a pörölylyel: ha még él, ettől az
ütéstől okvetlenül meg fog halni.</p>
<p>Egy más módszer is van a kristályt szétrepeszteni.</p>
<p>Ha azt a lapját, a mely érdes kovarczréteggel van bevonva, egy
másik kristálylappal dörzsölni kezdik, az egész kristály-prizma
villanyossá lesz, elkezd világítani, átmelegszik. S ha ekkor
jéghideg vizzel hirtelen leöntik, pengve, zengve, mintha cziterán
játszanék szellemkéz, összevissza repedezik s akkor aztán gyönge
kalapács-kopogtatással is szétbontható.</p>
<p>De hát hol ehhez legelőször is a – hideg víz.</p>
<p>Ez a kérdés akasztott meg legjobban.</p>
<p>Ha még olyan könnyű volna is embereimet föleleveníteni:
oktalanság volna azt megtennem; nem adhatnék nekik mit enni és
inni.</p>
<p>Italom magamnak is fogytán jár; ételem pedig paprikás
<span class="pagenum"><a name="Page_65" id=
"Page_65">-65-</a></span> medvehús. Ezek itt ha fölébrednének, úgy
kellene velük bánni, mint a ma született emberekkel. – Azokat még
szoptatni kell.</p>
<p>Tehát csak alugyatok még tovább.</p>
<p>Nektek mindegy, akármennyi idő van a tegnap és holnap között.
Egyetlen egy éjszaka az csupán: ha hosszú is.</p>
<p>Nekem keresnem kell az utat innen tovább.</p>
<p>Most már egészen bizonyos vagyok felőle, hogy e barlangból
kijárásnak kell lenni a szabadba; még pedig ezen az oldalon, a hol
a kristálymauzoleum áll. Mert a kristályképződés abban a perczben
ment végbe, a mint a két ember a híg kovasavba belépett; tehát a
tulsó oldalról nem jöhettek.</p>
<p>Ha üreg volt a hátuk mögött, azt a szerteszét feccsenő
kristálytömeg, valamint a magas boltozatot magát is, egyszerre
betakarta; de erre az eltakart üregre könnyű lesz a hang után
rátalálni.</p>
<p>Nem messze a női alaktól valami félgömb alaku tömeg vonta magára
figyelmemet.</p>
<p>Közelebbről tekintve, rá ismertem, hogy az egy dinornis tojás
héja.</p>
<p>Ez óriása a madaraknak még a mult században élt, s Uj-Seeland
szigetén a maórik egyetlen tápszerét képezte. Azok ki is irtották
egészen s mikor az elfogyott, egymást kezdték enni. Az ősemberek
csak a tojásait lophatták el. A hatalmas madár szokott harczolni, s
csatákat vívott az emberekkel, mikor már azok fegyverrel tudtak
bánni, s a hős maórit, ki megmert küzdeni a moával, utódai
hőskölteményekben örökíték meg.</p>
<p>Tehát egy ilyen, domború felével felfordult dinornistojáshéj
volt az a valószinűleg edényül szolgáló eszköz az ős embereknél,
melyben élelmi szereik lehettek. Nem vehettem föl, hogy megnézzem,
mi van benne? mert apróbb-nagyobb kristályok tömege egész kéreggel
vonta azt be s odaragasztotta a talajhoz. Visszajövök még érte.
<span class="pagenum"><a name="Page_66" id=
"Page_66">-66-</a></span></p>
<p>Hanem azután tovább kémlelve, egy más útmutató-jel tünt
szemembe.</p>
<p>A kristály-mauzoleumtól az orgona alakú sip-sorozatig egy lejtős
karzat vezetett föl.</p>
<p>E lejtő lapja, mint minden e barlangban, szakadatlan
jegecz-csoportokkal volt beterítve, a mik tiszta fehérek voltak,
mint a gyémánt. Hanem helyenkint még is látszott egy egy csoport
rozsdasárga jegecz-képződés a talajon, s a foltok szabályosan
következtek egymás után, balról és jobbról váltogatva.</p>
<p>Ezek egy ember nyomai, a ki egy más üregből ide tévedve
vastartalmu sarat hozott a lábain. E vas-vegyület látszik meg a
kristályképződésen, vagy azon keresztül, mint a kovarcztól elütő
szin.</p>
<p>Hogy miért csak egy ember lábnyomai? annak az lehet a
magyarázata, hogy a dédapa ölében hozta idáig fáradt dédunokáját.
Tehát bizonyosan kedvencze volt az. Talán az utolsó az egész
ivadékból, akit megmentett, a mikor a többi elveszett? Talán az
volt a legkedvesebb?</p>
<p>Mentül tovább néztem ezt a szép alakot, annál jobban fájt érte a
lelkem.</p>
<p>Ha én te neked életet adhatnék!</p>
<p>Ha magam is élve maradok, még visszajövök érted, s akkor
megküzdöm miattad a halál hatalmával.</p>
<p>S ott eljegyeztem magamnak e huszezer éves leányt
menyasszonyomul, s megfogadtam neki, hogy senkit mást kivüle nem
szeretek, se a föld felett, se a föld alatt.</p>
<p>Nem tudom, képzeltem e, vagy valóban úgy volt? nekem úgy
tetszett, mintha mosolygott volna rá.</p>
<p>Szegény jó Bábi, mikor azt látta, hogy így epekedem a szép alvó
halott alak után, megszánt és odajött a kristálykoporsót nyalni.
Azt gondolta, az is jégből van s el lehet olvasztani.</p>
<p>Igazán meg voltam igézve, babonázva ez alak által.</p>
<p>Oltár előtt történt, templomban történt, hogy őt eljegyeztem
magamnak. <span class="pagenum"><a name="Page_67" id=
"Page_67">-67-</a></span></p>
<p>A sok hihetetlen dolog között, a mi rajtam megesett, azt az
egyet tartanám a leghihetlenebbnek, ha más mondaná el nekem, hogy
én szerelmes legyek a dédanyám öreganyjának a nagynénjébe. Uti
figura docet.</p>
<p>Ime itt egy szép menyasszony, a ki egyidejű a hegykristálylyal
és a dinornissal.</p>
<p>Ugyan hogy jut eszembe tréfálni ebben az állapotban?</p>
<p>De hát tréfálok talán?</p>
<p>Nem én.</p>
<p>Ha visszajövök, elveszem a mátkámat. Hanem elébb, mint
becsületes solid vőlegényhez illik, lássunk az után, hogy legyen
miből eltartanom, ha egyszer élni fog? Mert föld felett és föld
alatt ez az első kötelessége a házasulandó embernek.</p>
<p>Tehát vigyük odább a butyrot, Bábi.</p>
<p>Adieu! bájos őskisasszony!</p>
<p>(Nem hiszem, hogy király-leány ne lett volna! Még egyszer vissza
megyek, hogy megnézzem. – Milyen lehet ez a szem felnyitva?)</p>
<h3>A CZET PALOTÁJA.</h3>
<p>A felfedezett nyomok egész az orgonaalakú kristálycsoportig
vezettek.</p>
<p>Odáig érve, kitünt előttem, hogy e sorakozott kristályoszlopok
nem egyenesen állnak, hanem talapjukon előre dülve, rézsut
helyzetben válnak el a sziklafaltól.</p>
<p>E nyiláson belül sötétség van: lámpám egy üreg kezdetét
mutatja.</p>
<p>A hasadék a szikla és a kristály között elég széles volt, hogy
utitársammal és iszákommal átkeljek rajta.</p>
<p>A sziklafolyosó vastartalmú dolomittömegen vezetett
keresztül.</p>
<p>A legörvendetesebb volt rám nézve, a mit első lépésem hangja
elárult, a sár.</p>
<p>Ebben a sziklában már víz-erek vannak. <span class=
"pagenum"><a name="Page_68" id="Page_68">-68-</a></span></p>
<p>Bábi egy helyen megállt s kedvteléssel nyalta a sziklafalat, a
leszivárgó nedvességért.</p>
<p>A sziklafolyosó folyton mélyebbre vezető lejtőt képezett.
Légsúlymérőm tanuskodása szerint alig voltunk már húsz méternyire a
tengerszin fölött.</p>
<p>Három órai folytonos haladás után a sziklafolyosó tágulni,
magasodni kezdett, mély szakadékok, tágasabb üregek nyiladoztak be.
Végre egy százötven méternyi átmérőjű barlang tárult föl előttem.
Sötét, egyszerű, pompátlan üreg. Barna, ércztelen kő minden
fala.</p>
<p>És mégis kincset tartalmazott az!</p>
<p>Közepén volt egy tó, melyet egy sziklapárkányon félkörben körül
lehetett járni. A kör másik, hozzájárulhatlan részén pedig a
sziklafalból harmincz méternyi magasságból ömlött alá egy vékony
vizsugár a tóba.</p>
<p>E hulló viz zenéje volt a legédesebb symphonia az én
fülemnek!</p>
<p>Vizet találtunk!</p>
<p>Én kulacsommal rohantam a tó felé; Bábi megelőzött, s a tó
sziklapárkányára állva, csak úgy kutyamódra kezdte el inni a
vizet.</p>
<p>Hanem az első leffentésnél nagyon meglátszott bánni az örömét;
felhagyott vele s meglógatva nagy fejét, felnézett rám s
kedvtelenül morgott.</p>
<p>– Nem jó a viz Bábi? kérdém tőle, megijedve, s aztán
megkóstoltam magam is.</p>
<p>Huh! összerázkodtam tőle! Hisz ez keserű viz! a milyet Budán a
Lágymányoson palaczkokra szednek.</p>
<p>– De édes uram Istenem, nem keresünk mi gyomorterhelés ellen
való orvosságot!</p>
<p>Zugolódni kezdtem a sors ellen.</p>
<p>– De megállj Bábi! valami jutott eszembe. Hátha az a felyülről
lecsorgó viz iható lesz?</p>
<p>Bábi megértett, s a mint a hátára ültem, beuszott velem a tóba,
elvitt odáig, a hol a sziklafalból kifecskendő vizsugár leomlott.
<span class="pagenum"><a name="Page_69" id=
"Page_69">-69-</a></span></p>
<p>– Gloria in excelsis! kiálték örömtől ujjongva, midőn az első
tenyérnyit felszürcsölém; de még Bábi sem várta ám, hogy
lefordítsam neki latin felkiáltásomat, hanem neki fordította
féloldalt a fejét a lecsorgó vizsugárnak, úgy itta azt fel
röptében, míg én viztartómat töltöttem meg belőle.</p>
<p>Kristálytiszta, szénenyterhes forrásviz volt az, a mi felülről
leomlott, olyan friss, hogy majd a fogát szedte ki az embernek.</p>
<p>De hát, hogy lesz e forrásvizből idelenn patikaszer? Mitől válik
ez keserű vizzé egy sziklamedenczében?</p>
<p>Ezen törtem a fejemet, a míg viztartómat tele töltöttem; a mi
nem ment nagyon könnyen, mert szük nyilásával mesterség volt a
vizsugárt elfognom, mi alatt Bábi lubiczkolt velem a vizben; úgy,
hogy beletelt egy pár óra, a míg e feladattal elkészültem.</p>
<p>Most azután jelt adtam Bábinak, hogy vigyen vissza a partra.
Innunk már van mit: most vegyük elő az ennivalónkat. Talán neki is
megjött már az étvágya a paprikáshoz? Lássunk az iszákom után.</p>
<p>Hát a mint kiérünk a partra, rémülettel látom, hogy az egész
iszákom nincs sehol.</p>
<p>Eltünt, elveszett, szőrén-szálán elpusztult.</p>
<p>De hisz ide tettem le a partra, erre a sziklára, mellé tettem a
csáklyámat, vasrudamat, csákányomat. Azok sincsenek sehol.</p>
<p>Bányatündérek járnak itt?</p>
<p>Bábi elérté kétségbeesésem indokát, s neki jobb sejtő tehetsége
volt. Ő nem gondolt bányarémekre, hanem feltartá az orrát és
szaglászott, és aztán megtaszigált az orrával, s mutogatott,
kedélyesen morogva fölfelé.</p>
<p>Odanézek. Hát egy ötméternyi magas sziklapárkányon látom az én
iszákomat s a rárakott szerszámaimat mind.</p>
<p>De hát hogy mentek ezek oda fel? Én csak nem vittem őket oda!
Hiszen lábujjhegyre állva, nyujtózva sem érném <span class=
"pagenum"><a name="Page_70" id="Page_70">-70-</a></span> el azt az
ötméternyi magas sziklapárkányt. Ki vitte azokat fel oda?</p>
<p>Nem vitte azokat oda senki «fel.» Én magam raktak azokat oda
«le». Hanem engem hozott «le» valaki azóta.</p>
<p>De hát ki hozott le?</p>
<p>Az apály.</p>
<p>Az alatt, míg én a tó közepén a csorgóból viztartómat
megtöltöttem, ez a tó ötméternyit apadt.</p>
<p>Akkor ez a tó nem más, mint egy része a szabad tengernek;
tengerviz volt az, a mit mi először ittunk, ennek a tónak a vize,
az volt olyan sós-keserű.</p>
<p>Tehát számításom csaknem bizonyos. Szárazföldünk alatt még egy
jégréteg tartja a földet a tenger fölött.</p>
<p>Még több bizonyságom jött erre. Hanem most engedelmet kérek,
hadd lássak a falatozás után. Huszonnégy óra óta nem ettem, az
asztal terítve, de hogyan jutok fel hozzá?</p>
<p>Bábi elfutott, itt hagyott: le ment a vizbe, nem tudom, mit
keres benne? Magamnak kell valami nagy mesterséggel felkapaszkodnom
az étkező asztalomra, a mi elvégre sikerül. Két esztendeje már,
hogy nem ittam friss vizet! Most esik először jól az ebéd. Azaz,
hogy «vacsora». Hisz itt nincs dél. Mindig éjszaka van. Itt, ha
eszünk, csak vacsorálunk.</p>
<p>Bábi csak ma nem tartott velem. Markából evett valamit és
csámcsogott erősen.</p>
<p>Ah a tenger az ő számára is asztalt terített. A sziklafalak,
mikről lefutott a viz, rakva voltak tányéralakú patellákkal. Bábi
tudja azt már régi tapasztalásból, hogy az a sziklához tapadó
csiga, az egész évadot kitartja a medvecsaládnál. Jóizű, okos
állatocskák azok, odatapadnak a sziklafalhoz, oly erővel, hogy
késsel kell őket felfeszegetni. Persze csak nekem. Bábi lehuzza
őket egyszerűen a körmeivel. Egy párt magam is megkóstoltam
belőlük. Nem rosszabb az izük az osztrigáénál. Csigák <span class=
"pagenum"><a name="Page_71" id="Page_71">-71-</a></span> után
kereskedve, a part szikláin nagy darab zöldes tömegeket találtam,
mikben a nagybecsű ambrát ismertem fel: azt a drága illat és
gyógyszert, a mi csak a czethalak gyomrában terem. Hát ez hogy
került ide? Hisz ez nem merűl el a vizben soha, mindig a felszinén
uszik.</p>
<p>Csemegével és vizzel e szerint el volnánk egyidőre látva Bábival
együtt. Még az sem lehetetlen, hogy cyprinodonokat fogunk a vizben.
Lehet, hogy ezek a fehér halacskák itt is tenyésznek, nemcsak az
észak-amerikai Mammuthbarlangban, a mi tizenkét mértföldnyire megy
be a föld alá, s vannak többféle teremei: az egyiket hiják az
óriások termének, a másikat a «hazajárók termének» azért, mert tele
van a régi aztékok mumiáival. Itt van az a nagy tó is a föld alatt,
a mit «holt tengernek» neveznek s ebben laknak azok a fehér
cyprinodon halak.</p>
<p>Mindezt én Bábinak beszéltem, a kit az emelkedő dagály apránkint
felkergetett hozzám. Úgy látszik jól volt lakva. Odafeküdt a
lábamhoz, s hallgatta nagy figyelmesen geologiai értekezésemet.</p>
<p>A visszatérő dagály hullámai zajosan csapdosták a
sziklapartokat.</p>
<p>Ez valami új volt rám nézve: hogy egy földalatti tó hullámokat
vessen; az mind olyan csendes szokott lenni, mint egy tükörlap. Ez
már zúgott. Odakünn bizonyosan zivatar van valahol. Messze, a nyilt
tengeren: nagy zivatar! s idáig elhat a nyomása.</p>
<p>Majd holnap, ha szélcsend lesz, elővesszük tapogató hálónkat,
leeresztjük, s ha kapunk halat ebben a tóban, azt megfogjuk. Jó
lesz Bábi? Most pedig menjünk aludni.</p>
<p>Végzetem volt már, hogy ha valamiből egy kicsit kértem a
sorstól, mindig azt kaptam meg, a mi legnagyobb.</p>
<p>Azzal a sóhajtással aludtam el, hogy bárcsak foghatnék egy kis
halat ebben a tóban, hát aztán, egyszer csak arra ébredek, hogy
valami rettentő horkolás reszketteti meg a fülem dobját.
<span class="pagenum"><a name="Page_72" id=
"Page_72">-72-</a></span></p>
<p>Hiszen Bábi is szokott horkolni. Ahhoz már hozzá voltam szokva,
ha fölébresztett vele, az orrára ütöttem érte, s aztán abba
hagyta.</p>
<p>De ez nem medvehorkolás volt. Annál százszorta hatalmasabb hang.
Ha egy ezred katona horkolna egyszerre karmesteri ütenyre, nem
közelítené meg ezt a horkolást. Olyan volt az, mint a megszakgatott
s megint újra kezdett mennydörgés. Egyszer huzott, másszor fujt.
Mikor fujt, fiatal szél volt, mikor huzott, öreg zivatar. S néha
czifrázta is, magasabb bassus hangokba törve fel s végezte
horkantással, mint egy álmodó óriás.</p>
<p>Polyphemus barlangjába jutottunk-e?</p>
<p>Mikor aludni mentem, lámpásomat rendesen elszoktam oltani, hogy
ne fogyjon az olajam hiába. Nagy barlangokban nem volt okom a
vihedertől félni az újra meggyujtáskor. Tehát sötétben voltam most
is.</p>
<p>És még is láttam.</p>
<p>A viz világított. Valami homályos phosphorescens derengés hatott
át a hullámokon, a mi folyó fénynyé vált a habok éles gerinczein. S
a hol azok megtörtek, a hulló vizcseppek úgy tüntek fel, mintha
hulló szikrák volnának.</p>
<p>S az önvilágította viz közepett feküdt egy idomtalan nagy test.
Egy czethal. Potykát kértem, czethalat kaptam.</p>
<p>Negyven méter volt a hosszasága a fejétől a farkáig: akkora mint
egy dunai gőzhajó.</p>
<p>A feje félig künn volt a vizből, s a hullám ki s be járt
irtóztató száján, melyben roppant, szalonnás nyelve kényelmesen
hevert halcsont-adó fogsövénye alatt. A szemei félig be voltak
hunyva. Ő volt az, a ki horkolt.</p>
<p>Ez a barlang a czethalnak a háló szobája.</p>
<p>Ez aztán elég nagy hal.</p>
<p>S ilyen bolond az én szerencsém! még itt is kijutott számomra a
sorstól az a különös kedvezmény, hogy épen az asszonyságnak
hálószobájába vetődtem. Ez a czethal anya! <span class=
"pagenum"><a name="Page_73" id="Page_73">-73-</a></span></p>
<p>A mit onnan tudhattam meg minden kétséget eloszlatólag, hogy a
vizből félig kiemelt farkán még ott aludt a kis princz. Egy
szeretetreméltó kis csemete: valamivel nagyobb egy bivalynál. Két
piczi, uszó tenyerével, melynek csontváza épen olyan ötujjú, mint
az emberé, átölelte az anyaczet farkát, hogy le ne essék róla, míg
az őt csendesen ringatja.</p>
<p>– Ez már szép darab pecsenye, sugám Bábinak, ki nagyot
ásítozott, száját széttátva s a nyelvével körülnyalva a pofáját, a
kész lakoma előérzetében. «De nem eszel belőle!» folytatám a
suttogást, s a szájára ütöttem, a mért nagyon nyafogott.</p>
<p>– Várjunk csak! Nem szabad nekünk ezt a czethalat megbántanunk,
Bábi! Idegen kapitalista ez! Ezt utilizálnunk kell.</p>
<p>Bábi nem értett hozzá. Nem volt nagy financièr. De én tudtam,
hogy mire speculálok. Rögtön hozzáláttam, hogy valamennyi kiürült
conserves edényemet tisztára kimossam a tóban. Én a czetet nagyon
könnyen megölhettem volna. Iszákomban találomra elhoztam egy párt
azokból a legujabb találmányú czet-szigonyokból, miket Conees
készít Brémában, s a miknek belseje robbanó anyaggal van töltve.
Ezeket vagy puskából lövik ki, vagy úgy hajítják bele a czetbe, és
a mely perczben a szigony keresztülhat a czet bőrén, a töltény
eldurran s az állatot abban a perczben megöli. Mert az óriásnak, a
ki ezer ötszáz mázsát nyom, igen piczi kis lelke van. Gyávább a
kölyök kutyánál, s a legcsekélyebb seb megöli. Nekem azonban a
speculatión és a loyalitáson kivül még egy harmadik indokom is volt
a jámbor czet élete elleni merényletet el nem követnem: az, hogy ha
én ezt megölöm, ennek a hullája, a míg az egy medve fölemészti
(mert embernek nem való a husa), az alatt olyan bűzt, fog e
barlangban támasztani, hogy meg nem maradhatok benne.</p>
<p>A czet az alatt lassankint alább hagyott a horkolással.
<span class="pagenum"><a name="Page_74" id=
"Page_74">-74-</a></span> Nagyot fujt. A két orrlyukán át vastag
gőzoszlopok löveltek elő; oly robajjal, mint mikor gőzhajó
katlanából kieresztik a gőzt. Azután nagyot ásított, két uszó
talpával nyujtózkodásnak eredt a vizben. Majd a farkával kezdett
eviczkélni. Ez az úrfinak szólt, hogy ébredjen fel már. Az
lehengeredett fektéből s aztán ügyetlen eviczkéléssel tánczolta
körül az anyját, mint egy kis kutya. Az anyaczet valami gyöngéd
röfögést hallatott e közben. Aztán kiöltötte hordó vastagságú
nyelvét; mire a kis poronty rögtön felkapaszkodott. Az anyaczet
aztán beszopta őt egészen a szájába s aztán megint kilökte onnan.
Ez volt a reggeli mosdatás. Valószinüleg a balánokat szopta le
róla, a mik a tenger kulláncsai; a kis úrfi bőrét meglepik s
belecsimpajkoznak. De a mama letisztogatja őket onnan.</p>
<p>Most következett az, a mire én vártam.</p>
<p>A miért a czet leginkább keresni szokta a zárt helyet, a hol nem
háborgathatják: az a szoptatási műtét.</p>
<p>Tudjuk, hogy a czet, a tengerlakók legnagyobbika, nem hal, hanem
emlős állat. Eleven fiat szül, csak egyet, legfeljebb kettőt s azt
szoptatja egy álló esztendeig, míg a kamasz jól megnő.</p>
<p>S a szoptatás a czetnél sok furfanggal jár. Két emlője van alul,
egymástól két méternyi távolban.</p>
<p>(Ezer bocsánatot kérek, hogy ilyen toilett-titkokat is el kell
árulnom.)</p>
<p>S minthogy annak, a ki szopni akar, nem lehet a fejét a vizben
tartani; tehát az anyaczet kénytelen háttal feküdni a vizbe, s úgy
nyujtani a tejét a fiának. Ez a legritkábban észlelhető látványok
egyike. Az anyaczet ehhez a műtéthez a legbiztosabb rejteket
kénytelen keresni; ilyenkor hall- és látérzékei a viz alá vannak
merülve, fejjel van lefelé, a mi melegvérű állatot eltompít, s a
szoptatás alatt könnyen meglephetnék tengeri és szárazföldi
nagyszámú ellenségei.</p>
<p>Nekem megadatott a szerencse e ritka látványt a legközelebbről
<span class="pagenum"><a name="Page_75" id=
"Page_75">-75-</a></span> végignézhetni. És nemcsak a nézhetés volt
megengedve.</p>
<p>Megvallom, hogy vakmerő gondolat volt tőlem, de tökéletes siker
által lett koronázva.</p>
<p>Mikor a czetet hanyatt fordulni láttam s aztán, mint egy
megfordított propellert farkával a kisded czet alá furakodni, hogy
azt tőgyeihez feltolja a vizből, azt mondám a kis czet úrfinak:</p>
<p>– Lássa nagyságod: nagyságodra nézve tökéletesen mindegy, hogy
öt esztendő alatt legyen nagykoruvá, vagy hat alatt. És hátha egy
ikertestvére volna nagyságodnak s azzal kellene megosztani az
anyatejet? Minthogy pedig nincsen, adoptálom magamat nagyságod
testvérének. Darwinnál van a geologiai tabellám, a melyből kiderül,
hogy egy családból származunk. A czet az egyedüli emlős állat,
bátyánkon a majmon kivül, a kinek az első lábán öt újja van; nekem
is az van: ez elég az atyafiságra. Tehát kérem magamnak azt a másik
kutforrását az életnek.</p>
<p>Ezt mondva, kiürített viztartómmal odausztam én is az anya
czethez, én is felcsusztam az alsó extremitásán egész a tej-képző
életműszeréig s ott mellé helyezkedtem a szopós princznek.</p>
<p>Az úrfi morgott rám egy kicsit; de nem tudott hogyan elkergetni;
ha ő ütött a farkával, én vissza rugtam a lábammal, míg csakugyan
elhitte, hogy testvére vagyok; s az alatt egy vékony kaucsukcső
segélyével, melyet a laboratoriumból hoztam el, pompásan
kiszivattyuztam a másik emlőből a tejet. A viztartóm félignél
tovább telt meg vele.</p>
<p>Én hamarább elkészültem a feladatommal, mint a princz, s már
vissza is usztam a partra, mikor még az mindig szopott.</p>
<p>Ez aztán gyönyörű osztalék volt. Nyolcz liter tejet kaptam
egyszerre. Jó izű, kövér tejet, mely zsirtartalomban túltesz a
bivalytejen.</p>
<p>Ennek nagy részét eltettem az üres bádogszelenczékbe,
<span class="pagenum"><a name="Page_76" id=
"Page_76">-76-</a></span> azokat ismét légmentesen elzárva.
Számítottam későbbi szükségre. Bábi hozzá se szagolt a tejhez: ő
jobb szeretett volna a husából. De hát arra megmondtam neki, hogy
ne számítson. A czet nem liquidál.</p>
<p>Különben jöhet még számára is valami nagy szerencse. Ha a czet
idejöhetett a tengerből: épen úgy jöhetnek ide fókák, rozmárok,
tengeri oroszlányok is, s a jeges medvének nem kell háló, sem
szigony, hogy a halat kifogja a vizből.</p>
<p>A czet aztán, a mint megszoptatta a fiát s gondolta, hogy már
elég, megint megfordult, a vizbepotytyant borjucskát felkapta a
szájába s azzal fejjel lefelé eltünt a viz alatt.</p>
<p>Ha ez az áldás még többször is visszakerülne, igen szépen el
volnék látva télire élelmi szerekkel.</p>
<p>Medvehus és czethaltej.</p>
<p>Az elsőről azt tartják a vadászok, hogy a ki sokáig él vele,
hamar megőszül. Fehér lesz tőle a haja, mint a jeges medve. Nem
hiszem én azt; ha igaz, sem bánom.</p>
<p>A czethal pedig azontúl minden tizenhat órai időközben vissza
jött a barlangba a fiát megszoptatni, úgy hogy én nem tudtam már
hova tenni a tejet! s azon gondolkoztam, hogy ha azt a két ős
embert életre költhetném, ha a jégbarlangba az otthagyott
eszközeimért visszamehetnék, ebből a tejfölöslegből még sajtot is
csinálhatnék. A czet adja!</p>
<p>Ez aztán az igazi honanya, a ki az egész népét egymaga eltartja
itallal, étellel napról-napra!</p>
<h3>HARCZ AZ ÓRIÁSOK KÖZÖTT.</h3>
<p>Most már ebben a barlangban ütöttem fel kedvencz tanyámat, a hol
forrásvizem és tejem volt. Csupán világítószerem volt már fogytán,
azzal nagyon takarékosan kellett bánnom. A tengernek voltak
korszakai, a mikor maga világított. <span class="pagenum"><a name=
"Page_77" id="Page_77">-77-</a></span> Ez a villanyos világítás
alkalmasint összeköttetésben állt a földfelett tündöklő
északfénynyel.</p>
<p>Hanem egy másik befolyását is éreztem a tenger és tó közötti
összeköttetésnek. Azt, hogy a tenger hőmérséke is közölve volt a
barlanggal. Állandóan egy fok volt 0 fölött.</p>
<p>Ez már hidegnek nevezhető, én azonban hozzá voltam már szokva.
Ébren erős mozgásokat tettem s aludni a jégmedve mellé feküdtem le,
a kinek a test-melege, óriási terjedelme mellett rám nézve valódi
befütött kályha. Elképzelhetni, egy test, mely tizenkét vámmázsát
nyom s száz fok meleget (Fahrenheit szerint) sugárzik ki.</p>
<p>Bábi most már nagyon sokat aludt. Érezte a közelgő téli álom
időszakát.</p>
<p>Nem tudtam már mással felkölteni, mint ha a fülébe trombitáltam.
Külömben hagytam aludni.</p>
<p>Egy esemény azonban mégis kényszerített Bábi édesded álmát
félbeszakítanom. Azt külömben ez a nagyszerü jelenet maga is
megtette volna nálam nélkül.</p>
<p>Egy izben szokatlan villanyos fényben derengett a barlangi tó, a
midőn egyszerre egy magasra vetődő hegyhullám hirdeté előre a
barlang úrnőjének közeledtét.</p>
<p>Többször észleltem már az előjelét a czethal érkezésének, de
ezuttal a szokottnál hevesebb, turbulensebb volt e roham, a minek a
következő percz meghozta a magyarázatát.</p>
<p>A czet fejével felfelé bukott fel a hullámhegy alul, melyet
rohamával támasztott. Fiát, mint rendesen, a szájában hozta
magával; de ezúttal nem jött egyedül, vele egyszerre bukott fel a
víz szinére egy másik szörnyeteg: egy ámbra-czet (physeter).</p>
<p>Ez a csodaszörny, melytől az ámbra származik, hol annak a
beleiben félmázsás darabokig tömörül össze.</p>
<p>Ez is egy rokona a czetnek.</p>
<p>Kedves rokon!</p>
<p>Míg a czet, a bothead whale, (balæna mysticetus) a
legártatlanabb teremtés a világon, mely óriási termetét csak
<span class="pagenum"><a name="Page_78" id=
"Page_78">-78-</a></span> a tengervíz ázalagaival táplálja, csak
apró puhányokat s repülő csigákat eszik, addig rokona, az
ámbra-czet, (spermwhale, physeter macrocephalus) csak hússal él, s
kedvencz eledele a czápa, és a czet.</p>
<p>A czápa, a rettentő szörny, mikor a physeterre bukkan,
rémültében az iszapba buvik előle s kihagyja magát gyakran
kergettetni a partra. A hogy a czápa ketté tud szelni egy
harapással egy embert, épen úgy az ámbra-czet egy czápát. A
balæna-czetnek legfélelmesebb ellensége ez. Ennek nem eszi meg a
husát, csak a nyelvét. Nagy inyencz. A többit ott hagyja. Hanem a
czet kis fiát szintén szereti, arra örömest vadászik.</p>
<p>A czetnek nincsenek fogai; inyét a halcsont-lemezek képezik,
azokkal ő nem harap. Az ámbra-czetnek pedig van negyvennyolcz foga.
Mind valamennyi az alsó, kinyuló állkapczájában, a miknek a számára
a felső inyben csak megfelelő üregek vannak, a hová beleillenek.
Szép gömbölyü sorban állnak ezek a fogak; legelől a leghosszabbak,
azután a kisebbek. Alakjuk olyan, mint az uborka; a legkisebb fog
súlya egy kilogramm, a legnagyobbé kettő. Ez irtóztató fogsorral
képes egy dereglyét összemorzsolni. Nagysága felényi, mint a czeté,
akkora mellette, mint egy kisebb propeller a nagyobb gőzös mellett;
de a feje csaknem olyan nagy, mint azé. Az irtóztató fej testének
egy harmadát képezi. A háta púpos. Egész teste bársony-fekete,
zöldbe, kékbe játszó, csak a hosszu nyelve vérpiros s kilátszik,
mikor a száját feltátja. Valóságos ördög.</p>
<p>A czet kényes, érzékeny állat. A legkisebb sértés, mely husát
éri, okvetlen halálát vonja maga után. Egy lándzsadöfés kivégzi, a
mit egy ember kiheverne. Az ámbra-czet csak két helyen sebezhető.
Ott, a hol a feje a derekától elválik, a nyolcz nyakcsigolya táján
és a hasán; koponyája kemény, mint a kő, azzal, ha dühbe jön, a
gályák oldalát is betöri, más része testének pedig csontszivósságu
inakkal van keresztül-kasul befonva.</p>
<p>Ez a szörnyeteg támadta meg az én czetemet. <span class=
"pagenum"><a name="Page_79" id="Page_79">-79-</a></span></p>
<p>Az rémülten menekült szokott buvhelyére, de a cachelot előtt is
ismeretes volt az már, utána rohant, sziklák alagútain át,
jéghegyek barlangjain keresztül. S most ebben a szűk
amphitheatrumban adnak egymásnak találkozót az
élethalál-harczra.</p>
<p>A czet a rémülettől és sietségtől horkolt és fújt; a gőz
sugarakban lövelt ki orrlyukaiból.</p>
<p>A czet igen jó strategiai állást foglalt el magának. Nagy fejét
beékelte olyan szűk sziklaöbölbe, a hol ellenfele nem férhetett
hozzá. A czet minden védszere a farka. Igaz, hogy az rettenetes
fegyver. Tele vannak vele a czethalászok krónikái, hogy miket tud a
czet a farkával elkövetni, feldobja a dereglyét a levegőbe a benne
ülő tizenkét emberrel együtt, csak úgy bukfenczeznek, s képes egy
jókora kompot úgy ketté vágni a farka egy legyintésével, mintha
fürészszel vágták volna ketté. Mikor a cachelot odacsap hozzá, hogy
agyarai sorával kihasítsa az oldalát, a czetnek egy farkcsapása a
tó tulsó sziklafalához csapja őt egyszerre.</p>
<p>Hanem ez föl sem veszi a pofont, az ő bordái, az ő csontbőre
kiállják azt. Megújítja a támadást.</p>
<p>«Ébredj Bábi! veszélyben van Izrael!» ordíték a medve fülébe s
orrára ütögeték, a mitől leghamarább fölébred.</p>
<p>Ha megöli a cachelot a czetünket, oda a tejgazdaság!</p>
<p>Magam is hirtelen sieték a magnesiumot meggyujtani. S aztán
előkerestem a robbanó szigonyomat s siettem a harczban
interveniálni.</p>
<p>Gyönyörü tengeri párviadal volt az!</p>
<p>Csak most, teljes világításnál volt alkalmam először czetemet
jól megnézhetni. (A világosság nem zavarta meg a küzdőket, a
czeteknek igen rossz látásuk van.)</p>
<p>Az én védenczem a hátán barna, a hasán fehér volt, a szája is
szélesen fehér s benne a fogsor helyett kiálló halcsont-palánk
fekete, a torkán kezdve a hasáig ránczokat vetett a bőre, s a
ránczok feneke vérpiros volt, mikor egyet fordult, ezek a vérpiros
sávok a márványozott fehér bőrön <span class="pagenum"><a name=
"Page_80" id="Page_80">-80-</a></span> gyönyörüen villogtak végig.
Úgy hiszem, hogy az én czetem a maga népe között valódi «szépség»
lehet.</p>
<p>A küzdelem a két óriás között egy perczig sem szakadt félbe.
Farkaik csapkodása egész felhőszakadást támasztott a barlangban; a
hullámok húsz méternyi magasan csapkodtak föl körülöttük, s minden
perczben telelocscsant szemem, szám tőlük. A czet bőgni kezdett oly
hangon, a mi egy öldökölt sertéséhez hasonlít, csakhogy ezerszerte
erősebb, a cachelot pedig fujt és horkolt, s mikor egyszeregyszer a
fejét érte a czet farkcsapása, az olyant csattant, mint egy
mennykőütés.</p>
<p>És e közben a czet folyvást szájában tartá fiát; ki nem ereszté
onnan s a nyelvével nyalogatta a fejét.</p>
<p>«Segítségre Bábi!» kiálték medvémnek. «Aztán pecsenye is lesz,
ha mi győzünk!»</p>
<p>Nem is sok biztatás kellett neki. Ősi tudomány ez a jeges
medvénél. Ez is tud úszni, lebukni s megöli a tengeri oroszlánt a
viz alatt, ha összeakasztanak egymással. Bábi csak arra vár, hogy
egyszer a cachelot kikerülve a czet farkcsapását, oda oldalogjon
ennek a fejéhez. Számított rám is. Sokszor vadászott ő már így
együtt a czethalászokkal.</p>
<p>A mint egy pillanatban sikerült a cachelotnak a czet fejéhez
nyomulni, a czet veszve látszott lenni. Ekkor Bábi egy magas
szikláról egyszerre odaveté magát a cachelot hátára s iszonyu
körmeit belevágva annak a bőrébe, átharapta annak a nyakát épen
azon a legkényesebb részén, a hol a fejét a testétől elválasztják a
csigolyák, egyedül kényes csontok, alig papirvastagságuak. Bábi
tapasztalt czetvadász volt.</p>
<p>Most aztán a cacheloton volt a sor a megrémülésre. Érzé, hogy
egyetlen fájó részén van megtámadva; a felszakított bőr alul
egyszerre omlani kezdett ki az a drága olaj, mely a cachelot
értékét képezi, s aludt állapotban spermaceti név alatt
ismeretes.</p>
<p>A mit csak a hajósok meséjének hittem eddig, azt élően
<span class="pagenum"><a name="Page_81" id=
"Page_81">-81-</a></span> láttam e pillanatban; a cachelot
felugrott a vízből legalább tizenöt méter magasságra s azután
hanyatt veté magát a vízbe.</p>
<p>Ezt a pillanatot siettem felhasználni. Hirtelen belehajítám a
felfelé fordult hasába a szigonyt, melynek hatása halálos, ha az a
bőr alatt elrobban.</p>
<p>Az óriás szörny erre egy villámsebességű viczkándozással
porrátört vízfellegbe burkolta az egész barlangot s mire
kinyitottam a szememet, már nem volt sehol, eltünt a víz alatt. S
vele együtt az én medvém.</p>
<p>Azt hittem, hogy a vízbe fojtotta a szegény Bábit.</p>
<p>Nehány percz mulva azonban láttam felbukni a víz szinére az ő
kedves juhászkutya-forma fejét, a mint ügyesen uszott ki a part
felé s ott lehajolt egy sziklára s a vízbe lenézett.</p>
<p>A harcz be volt fejezve.</p>
<p>Az én czetem nyugodtan heverészett a vízben. Szemei, miknek
hosszu pillái vannak, mint az embernek, hálateljesen látszottak
felém pislogatni. Talán megismerte bennem szövetségesét. Utoljára
elkezdett sirni: a czetnek könyei is vannak. Halálra ki volt
fáradva, elaludt.</p>
<h3>UTAZÁS A CZETHALBAN.</h3>
<p>Alig telt bele félóra, hogy a cachelot újra felmerült a víz
szinére; de mozdulatlanul. Meg volt ölve.</p>
<p>– No ez most már a mienk, – mondék Bábinak, s fogtam egy kötelet
s azzal felülve a medve hátára, beusztattam a holt physeterhez.</p>
<p>Húsz méternyi hosszú állat volt; még holtan is félelmetes.</p>
<p>Alsó agyarsorának nagyobbjai tizenhat czentiméter hosszúak
voltak, tehát hosszabbak a legnagyobb vadkanagyarnál, de a mellett
nyolcz czentiméter átmérőjüek, simák, mint az elefántcsont.
<span class="pagenum"><a name="Page_82" id=
"Page_82">-82-</a></span></p>
<p>A feje a legbecsesebb része, abban van a csont és bőr közötti
sajátszerű üregekben a spermaceti. Ezt azonban utoljára hagytam.
Sietősebb feladat volt a derekát felbontani; mert az, ha egy napig
felbontatlan áll, a szalonnája erjedésbe megy át s mikor felpukkan,
olyan bűzt terjeszt, hogy az embereket kikergeti vele a városból.
Legelébb is keresztülkötve az alattságot az állkapczáján,
annálfogva Bábi segélyével odavontattam a nagy holt tömeget a
sziklaparthoz, hogy jobban elbánhassak vele.</p>
<p>Tehát legelőször végighasítottam a bőrét, a minek lefejtésénél
Bábi is segítségemre tudott lenni. A bőr jó lesz nekünk sátornak,
meg csizmatalpnak. Ez alatt a bőr alatt volt egy vékony hártya,
olyan finom, mint a patyolat; ebből a hártyából készül a grönlandi
leányoknak az inge. Gondoltam az én mátkámra, mikor ezt az Isten
adta kész rumburgi vásznat végszámra felgöngyölítettem. Ebből lesz
neki indusium, chlamys, tunica, peplum.</p>
<p>Azután kerül a sor a szalonnára. Ez tíz-húsz czentiméternyi
vastag rétegben áll a hátán, a miket én nagy hasábokba szeldelve,
csak beledobáltam a vizbe; onnan majd könnyű lesz azokat
kihúzgálni. A szalonna alatt volt azután az a szivós csontszövet, a
mit legjobban hasonlíthatok a pulyka czombjában levő inakhoz;
mintha ilyenekből állna az egész pánczélja, a mit baltával is nehéz
felvágni. Az egész «malpigi hálózata» a cachelotnak ilyen egymást
keresztező csontszalagokból állt.</p>
<p>Ez alatt volt azután a szép veres husa. (A balaenaczet husa
fekete.)</p>
<p>Ez már Bábinak az osztaléka. Nem is kináltatta nagyon magát.
Valódi hús-California volt ez ránézve. E fölötti örömében el is
felejtette a téli álmát.</p>
<p>Most került aztán a cachelot fejére a sor.</p>
<p>De mielőtt azokat a csont üregeket felnyitogatnám, a mik, mint a
méhsejt feküsznek egymás mellett, s a mikből az olaj híg nedvét
kancsóval lehet kimerni, elébb gondoskodnom kellett valami
tömlőről, a mibe azt eltegyem. <span class="pagenum"><a name=
"Page_83" id="Page_83">-83-</a></span> Erre legjobban
felhasználhatom magát a physeter gyomrát és beleit.</p>
<p>A bemenet könnyü, a kapu tárva van. A physeter szája úgy fel van
tátva, hogy azon szekérrel be lehetne hajtani.</p>
<p>Az alsó állkapczája oly hosszú, mint egy deszkaszál, s épen
olyan keskeny, csak kétfelől kimeredő fogsorai teszik szélesebbé.
Ez alsó állkapczában fekszik hosszan a vérpiros nyelv, melynek a
szélei két felől ki vannak czafrangozva. Ez finom eledel, csakhogy
fel kell hasogatni, besózni és felfüstölni. Ez mind meglesz. De
előbb menjünk beljebb.</p>
<p>A boltozatos szájpadlás alatt felállva elmehet egy ember. E
szájpadlás külömben tele van sörtékkel. Az orrlyukai, mik kivül
egyetlen nyilásban egyesülnek, egyenes összeköttetésben vannak a
tüdejével, s a porczogós gége vezet le a kaucsuk szivósságú
tömeghez, mely azt a bömbölő hangot tudja kiadni, a mit csak
olyankor hallat a cachelot, ha verekszik, vagy szerelmes.</p>
<p>Hogy szerelmes-e az ambra-czet? elhiszem azt. Akkora szive van,
mint a két vállam, lapos, széles; a «tojásdad nyilás» mindig nyitva
van rajta. A szájpadlásból a torkán keresztül akkora nyilás vezet
le az első gyomrába, hogy kevés lehajlással lebujhatni bele. Az
ambra-czetnek négy gyomra van.</p>
<p>Az első gyomra, az csak egy előleges bendő, mely tele van
azokkal a mirigyekkel, a miknek a nedve az elnyelt ételt a
megemésztésre előkészíti. Gyakran látták már, hogy az ambra-czet
kihányta az elnyelt zsákmányt, ha még nagyon eleven volt a
gyomrában, hogy jobban megrágja ismét. Így egyszer egy egész kis
czápát nyelt el és vetett ki s megint elnyelt a czethalászok
láttára.</p>
<p>Magnesium sodronyommal kellett e helyütt világítanom.</p>
<p>A meleg nyolczvanöt fok (Fahrenheit) volt ezen a helyen. A bendő
egészen üres volt. A cachelot úgy látszik régóta kergeti a czetet,
s az alatt nem ért rá más apróbb halra vadászni. <span class=
"pagenum"><a name="Page_84" id="Page_84">-84-</a></span></p>
<p>Az első bendőből már csak egy szűk nyilás visz át a másodikba, a
min keresztül kell bújni. Ez a második gyomor a vegytani előkészítő
műhely. Ennek fenekén már találtam apró tintahalakat és csontvázait
régebben elköltött czápáknak, a mik még nem porhanyultak meg
anynyira, hogy a harmadik gyomorba átmehetnének. Ezzel van
kapcsolatban közvetlenül a máj. A czetnek külön epehólyagja nincs.
A harmadik gyomor egy valódi erőműtani készülék. Legkisebb
valamennyi között, gömbölyű falai köröskörül rojtokkal benőve, mely
eleven, mozgékony sallangok folytonosan forgatják, koptatják a
rájok bizott tömeget, míg az szétmállik.</p>
<p>A mint ebbe a harmadik gyomorba bedugtam a fejemet, bizony
ijedten is kaptam azt hirtelen vissza.</p>
<p>A levegő külömben sem volt itt kellemetes, de ebből épen valami
oly átható patikaszaggal vegyült bűz tódult elő, hogy abban kellett
hagynom az ostromot. Csak kivülről világítottam bele.</p>
<p>Ez a gyomor még élt, még folytatta működését. A tömérdek
idegszalag még mozgott és valamennyi paczalrojt még mozgatott egy
közéjük került idomtalan nagy gomolyagot, melyben, a mint a
bendőket egyenkint kivágtam és előhúztam a szörnyeteg torkába, egy
óriási nagy nyolczlábut ismertem fel, a tengerek rémét, a polypot,
a ki száz köpölyű karjával egy embert meg tud ölni. A cachelot még
ezt a sérthetlen szörnyeteget is el meri nyelni!</p>
<p>Elnyelni könnyű; de megemészteni nagyobb feladat. A hydrának
vannak olyan alkatrészei, a miket a gyomornedv fel nem olvaszt. A
bűze pedig rettenetes. Addig nem folytathattam a munkámat, míg a
bendőt tele nem raktam kövekkel, azok aztán levitték azt a víz
fenekére.</p>
<p>A harmadik bendőjével együtt a szivét és lépét is elmerítettem a
vízbe, a mikre senkinek sem volt szüksége. Hanem a veséit
megtartottam, mert azok delicatessek: fürtöt képeznek, mint a
szőlő, a máját pedig azért tartottam meg, hogy már a bibliából
tanultam, (a mi kitünő <span class="pagenum"><a name="Page_85" id=
"Page_85">-85-</a></span> therapeutikai tankönyv), hogy a nagy
halnak a mája nyitotta meg, az angyal orvosi rendeletére, a vak
Tóbiás szemeit. Hátha használhatom ezt szemfelnyitó szernek az én
ősembereimnél?</p>
<p>A veséket a negyedik gyomra körül találtam meg a duodenum végén,
idáig hatolt a robbanó szigonyom is a has falán keresztül s az
arteria subclavisnak egy ágát elszakítva, okozta a cachelot rögtöni
halálát.</p>
<p>A negyedik gyomor a legtágasabb. Ennek a falai egészen simák és
sikosak; ez már a vegytani szétosztó műhely, honnan a chylus és a
salak, a víz és a tömör részek külön útjaikra indíttatnak.</p>
<p>Van azután egy terméke a cachelot gyomrának, mely sem az egyik,
sem a másik osztályhoz nem tartozik. Ez az ambra. Ez csupán a
cachelot gyomrában terem. A legbecsesebb illatszer és gyógyanyag.
Angliában uncziájának ára 8 font sterling.</p>
<p>Én találtam a cachelot gyomrában egy félmázsás darabot. Vékony
hártyaburokba volt foglalva s oda nőve a gyomor falához. Én azt
hiszem, hogy azt a cachelot gyomra az óriás tintahal maradványaiból
készíti, miket nem bir megemészteni. E véleményemet támogatja a
nehéz illat, mely nyers korában jellemzi az ambrát s hasonlít a
tintahal szagához, s csak kiszáradva ad helyet annak a drága
illatnak, de még inkább a közé vegyült tintahal csörrök, mik
olyanok, mint a papagály csörrei. Ez ambradarabot kitettem
száradni. Megér hatezer font sterlinget.</p>
<p>A kivágott bendőkből tömlőket készítettem a halolaj számára, a
mihez a roppant hosszú és vastag beleket is mind felhasználhattam.
A viszereiből köteleket csináltam.</p>
<p>Mikor egészen kitisztítottam a cachelot belsejét s
bevilágítottam ezt a hatalmas boltozatos termet, el kellett
ismernem, hogy ebben bizony Jónás kényelmesen ellakhatott.</p>
<p>Ez azonban sok óra munkája volt. (Napról nem beszélek,
<span class="pagenum"><a name="Page_86" id=
"Page_86">-86-</a></span> mert ez az időfelosztás «itt nálunk» nem
járja. Nálam egy nap rendesen nyolcz óra; hat óráig dolgozom, két
óráig alszom, ez egy nap.)</p>
<p>Azon idő alatt, a míg a physetert bonczoltam, rendes időközben
eljött a czet is fiát megszoptatni. Hogy nem riadt vissza attól a
munkától, a mit félelmes ellenségén itt véghez viszek, annak
egyszerű oka az, hogy a czet igen rosszul lát, még nehezebben hall
s szagműszere meg épen nincs. Mikor a magnesium-világítást nem
használtam, ő nem látott a barlangban, a physetert el is felejtette
bizonynyal. Rossz emlékező tehetsége van. Az agyveleje ebben az
iszonyú nagy fejben nem több, mint egy ökörnek szokott lenni.</p>
<p>Én tehát egész nyugalommal tölthettem meg a cachelot beleiből
készült tömlőimet a koponyájában eltört csontüregek olajával, mely
üregek kiapadhatatlanoknak látszottak lenni. Ha egyszer kiürítettem
őket, hat óra mulva megint megteltek. A mi akként történhetik, hogy
a cachelot fejéből egy hosszú tömlő alakú ideg fut végig a farkáig,
mely oldalágaival minden egyéb részébe lenyulik s a spermaceti
minden izmában terem. E tömlőn át a távolabb eső sejtekből szivódik
az fel a kiürült koponya-üregekbe.</p>
<p>A fejéből még a két szemére volt szükségem. Azok nagyobbak, mint
a czethalé, hat fontos ágyugolyóval vetekednek, s a tunica
sclerotica oly vastag rajtuk, mint a talpbőr, a pupilla feketéje
hosszukás, mint a macskánál, s a choroidæa gyönyörü fehér, kék,
zöld rajzokkal ékes. E két szemből két pompás tejes csésze válik, a
minő nem minden uraság asztalán hentereg. Még az állkapczáit
emeltem ki a vizből, a mik mintha csak arra lettek volna teremtve,
hogy abba a kürtőbe felállítva, a melyen ide lecsúsztam, nekem a
huszonnégy fogukkal lépcsőül szolgáljanak.</p>
<p>Bábinak is karácsonyja volt addig, a míg e műtét tartott; el nem
hagyta a cachelot hátát, csak mikor megszomjazott; <span class=
"pagenum"><a name="Page_87" id="Page_87">-87-</a></span> olyankor
aztán a maga eszétől beúszott a csorgó alá; de megint visszajött.
Egész esztendeig elélt volna ő azon a physeteren; ha az olyan
bolond lett volna, hogy az ő kedvéért ott maradjon. (Az én
kedvemért ugyan nem, mert már kezdett nagyon úri szaga lenni.) A
physeter azonban azt tette, hogy a mint a szalonnáitól meg volt
fosztva, s a fejolaja mind jobban kifogyott, a nehéz csonttömeg
mind jobban kezdett alásülyedni. Egyszer aztán hirtelen elmerült a
vizben s Bábi lemaradt a hússzigetről nagy bámulatára. Ez a
jóllakás elég volt neki egy hónapra, hízott ez alatt legalább két
mázsát a jó állat.</p>
<p>Én is el voltam most már látva világító szerrel örök időkre.</p>
<p>Maga a fejolaj tizenkét quartelre ment. A szalonna zsirjából
azonban megtölthettem volna negyven tonnát.</p>
<p>Kár, hogy nem áll több edény rendelkezésemre, mint a négy
bendő.</p>
<p>A kiolvasztáshoz való készülékeim is, mondhatom, hogy nagyon
primitiv állapotban voltak.</p>
<p>Egy sziklagödröt kerestem ki a parton, melytől keskeny hasadék
futott alá a tóhoz. A szalonna-hasábokat keresztben máglya alakban
egymásra raktam, s aztán forgácscsá hasogatott bőrből tüzet raktam
alájuk, a mitől lassankint maga az egész máglya tüzbe, lángba
borult.</p>
<p>Az volt aztán az illumináczió!</p>
<p>Szerencsém, hogy az ötven méternyi magas kupolában elfér a füst;
különben megfojtott volna. A láng a boltozatig csapkodott, s a
füstfelleg újra tüzet fogott odafenn s égett, mint egy lángoló
felhő.</p>
<p>Az olvadt zsir pedig omlott patakban a tó felszinére.</p>
<p>Annyi emberi eszem volt, hogy forrójában nem kanalaztam bele.
Tudtam, hogy innen nem veszhet el; hagytam a víz szinén kihülni.
Volt már tutajom, hatrétbe hajtott cachelotbőrből, azon rámehettem
a tóra s bádoggal merhettem fel a halzsirt a felszinéről, mely
egészen elterült <span class="pagenum"><a name="Page_88" id=
"Page_88">-88-</a></span> rajta s attól fogva nem hullámzott a víz,
sík lett, mint egy olajos kád felszine.</p>
<p>Kiváncsi voltam rá, megtudni, mit mond ehhez a czet? Nem ijed-e
meg, ha visszatér a nagy tűztől és a halzsirtól!</p>
<p>Nem az. A kivilágítás épen nem látszott meglepni, legfeljebb azt
mondta magában: «ejnye, de megjavultak a szemeim!» A víz fölött
elterülő halzsir pedig épen nagyon megnyerte magas tetszését. Azt
mondta rá: «bouillon» s elkezdte con amore szürcsölni, sőt a
princzet is kinálta nagyon; és jó kedvében meghengergőzött a tóban.
Az elemésztett halzsiromért azonban meg volt nekem is a jutalmam,
mert a legközelebbi fejéskor czethalam huszonhét liter tejet adott,
melyből én mindjárt sajtot készítettem. A tárczámba pedig rögtön
feljegyeztem a gazdászati tudnivalók közé: «Ha azt akarod, hogy a
czet jól tejeljen, adj neki fejés előtt halzsir-abrakot».</p>
<p>A szalonnakifőzésből még egy közvetett előny is származott rám
nézve: az, hogy az óriási nagy barlang lassankint úgy befült a
szalonna máglyától, hogy vége felé teljes tizenhat fok (Reaumur)
volt a hévmérsék ebben a rengeteg szobában, a mi épen elég.</p>
<p>Nekem a tűz fényénél, ha egyszer megraktam a máglyát, a míg az
kiégett, nem volt egyéb dolgom, mint elővenni azt a vékony, csaknem
átlátszó irhát, a mit a physeter epidermise alól kifejtettem, s azt
felszabni és megvarrni mindenféle női öltözeteknek.</p>
<p>Hát az ember, a kinek módja van benne, maga stafirozza ki a
menyasszonyát.</p>
<p>Egész nap ingeket, peplumokat varrtam, (az utóbbiaknak, az igaz,
hogy nem nagy varrás kellett).</p>
<p>S annak az embernek, a ki egész nap azt a hegyes vasat kezeli, a
minek tű a neve, vakmerő gondolatok szoktak szülemleni az agyában,
a miről minden czéhmester és atyamester, a kinek e szakbeli
munkásokkal volt valaha dolga, tanubizonyságot tehet. <span class=
"pagenum"><a name="Page_89" id="Page_89">-89-</a></span></p>
<h3>A VOLCÁNGYUJTÁS.</h3>
<p>Tehát elmondom, hogy micsoda vakmerő gondolataim támadtak varrás
közben?</p>
<p>Két föltevésből indultam ki.</p>
<p>Az egyik az volt, hogy ezt a mi egész száraz földünket egy
óriási jégtömeg tartja a hátán. Az hozta ide. Ha idehozta, el is
viheti innen.</p>
<p>A czethalak feljárása a barlangba erősített meg ebben a hitben.
Ők vagy a grönlandi oczeánról jöhetnek ide, vagy Parry felfedezett
éjszaksarki szabad tengeréről, a mi messze semmiesetre nem
lehet.</p>
<p>Ezt a szárazföldet csupán a körülfekvő jégtömegek tartják itten
össze. Ha ezek közül ki tudna törni, usznék tovább.</p>
<p>Meddig? hová?</p>
<p>Keresztül az északi földsarkon át Amerikába. A tengeráramlat
odavisz bizonyosan.</p>
<p>Mi szabadíthatná ki innen?</p>
<p>Egy roppant nagy földrengés.</p>
<p>Hát aztán, hogy törne keresztül az útját álló jégtömegeken?</p>
<p>Hiszen ez az épen, a min töröm a fejemet.</p>
<p>Nincsenek kisebb eszméim, mint volt III. Napoleonnak, mikor
egyedül, egy sas kiséretében elindult elfoglalni Francziaországot;
mint volt Benyovszky Móricznak, mikor egyedül egy ágyuval el akarta
foglalni Madagaszkár szigetét. Én elakarom vinni innen a
Ferencz-József földet.</p>
<p>Most ennek én vagyok a teljhatalmú helytartója. S elmondhatom
magamról, hogy «l’état c’est moi». Magam vagyok a nép és uralkodó.
Vannak iszonyú kincseim a föld alatt; és nincs semmi
államadósságom. Folytattam háborut, még pedig a tengeren és
győzedelmesen. A vesztes ellen hadiköltséget fizetett. Van egy
népem, a kit megnyergelek, <span class="pagenum"><a name="Page_90"
id="Page_90">-90-</a></span> és egy népem, a kit megfejek. Jegyben
járok egy királyleánynyal, a ki által legitim-jogokat szerzek ehhez
az országhoz.</p>
<p>Mindezeket én itt nem hagyom! Acheronta movebo!</p>
<p>A másik föltevésem, a mire nagyralátó tervemet alapítottam, az a
körülmény volt, hogy amaz ősemberek ide ebbe a barlangba a
földszinéről kerültek. Innen tehát kijárásnak kell lenni a
szabadba.</p>
<p>Kutattam azt már régen. Oldalnyilás volt elég, mely e barlang
folytatását képezte; csak az volt a kérdés, hogy melyiken induljak
el? Volt egy, a mely fölfelé vezetett s egy másik, mely lefelé
indult.</p>
<p>Az utóbbit választottam.</p>
<p>A sziklafolyosó szűk volt, néhol mászva, feszengve lehetett csak
rajta keresztül bujnom. Először agyagpala és homokkő rétegeken vitt
keresztül; utóbb egészen homokkőbe jutott.</p>
<p>Folyvást lefelé vitt a tárna. Egy helyütt valami ismerős bűz
ütötte meg az orromat. A bűzkő (stinkstein) szaga az.</p>
<p>Reményem villant! itt kőszén, kőolaj van közel.</p>
<p>Most már ovatosan kellett előre hatolnom: a hol kőszén van, ott
viheder is van (böses Wetter.) A sziklafolyosó egy kanyarulatánál
hirtelen élő hang üté meg fülemet.</p>
<p>Mi az? Méhdöngés! Itt? a föld alatt! Az éjszaki szélesség 85-ik
fokán túl, a hol már nincs rovar és a kőszénalkotás rétegeiben, a
melynek világában még nem volt repülő bogara a levegőnek.</p>
<p>És a méh mégis itt döng a fejem fölött, mintha figyelmeztetne
rá, hogy ne menjek hozzá közelebb, mert megcsíp.</p>
<p>Ez nem álom; ez nem fülem hallucinatiója; mert ha bedugom a két
fülemet, akkor nem hallom a méhdöngést, s ha ismét kinyitom, megint
itt van.</p>
<p>Közelebb mentem hozzá. Most már úgy hangzott, mintha a méh
valami pókhálóban fogta volna meg magát s vergődésében zizegne oly
fájdalmasan. <span class="pagenum"><a name="Page_91" id=
"Page_91">-91-</a></span></p>
<p>Keresni kezdtem lámpámmal: mi az?</p>
<p>Egyszer aztán a méhdöngésből egy nagy bagolyhuhintás lett. A
Davy-lámpa sodrony-hengere megtelt lánggal s a henger maga veresen
izzóvá lett.</p>
<p>Most azután megtudtam, hogy mi volt az a méh? – No ha ez
megcsipett volna: az elég lett volna nekem a másvilágra
menetelhez.</p>
<p>Valahonnan naphthagáz szivárog fel; a sziklának valami szűk
tűvékony hasadékán keresztül, ez döng olyan szomorú
méhzöngéssel.</p>
<p>Itt nem jó helyen járok!</p>
<p>Most már érezni is kezdtem a naphtha szagát.</p>
<p>S a Davy-lámpa nem arra való, hogy a veszedelemtől megóvjon,
hanem csak arra, hogy annak közellétét tudassa.</p>
<p>Megálltam, mintha a sziklához lettem volna fogva.</p>
<p>Mi oka lehet annak, hogy a Davy-lámpa sodronyhengerében csak
akkor vetett lobbot a lég, mikor ahhoz a zengő hasadékhoz közel
tartottam. Hiszen ha azon a kis hasadékon csak egy földfeletti
éjszakán át ömlene ki így a naphthagáz, az elég volna az egész
sziklacsarnokot betölteni s az én lámpámnak azt már a belépéskor
meg kellett volna érezni. S ez a naphtha évezredek óta zengheti már
itt magányos méhdalát. Ennek valamerre el kell innen illanni a
magasba.</p>
<p>Nem fordulok vissza.</p>
<p>Hiszen kerestem azt, a mitől megrettenék.</p>
<p>A Davy-lámpát letettem a talajra, ott nem lobogott többé. És
aztán a milyen messzire annak világa elhatolt, megkisértém
előrebotorkázni. Valami sejtelem vezetett.</p>
<p>Majd olyan messze eltávoztam már a lámpámtól, hogy nem láthattam
a világát. Sötétben tapogatóztam tovább.</p>
<p>Most már egy más vezetőm is volt. Egy sajátszerű moraj.</p>
<p>Valami földalatti vizesés moraja.</p>
<p>Minden léptemre nagyobbult, erősebb lett a zuhogás. <span class=
"pagenum"><a name="Page_92" id="Page_92">-92-</a></span> Előttem
egy nagy barlang áll, melyen víz rohan keresztül. Minő víz lehet
az, mely két jégréteg között rég meg nem fagyott? Ezt már nem az új
bazaltalkotás melege olvasztja ki a jégtömegből. Idáig nem hat az
el.</p>
<p>A tudvágy késztetett előre hatolnom.</p>
<p>Ekkor egy harmadik vezető jött segítségemre. Világosság!</p>
<p>A folyosó végén valami félhomály kezdett derengeni!</p>
<p>Derengés! Egy sugár a földfeletti égből! S minő ég is az? Nap
nem jön fel hónapokon át. S nekem mégis hajnal volt ez a sugár!</p>
<p>Nem mentem, rohantam felé. Nem éreztem már a bűzt, mely
körülvett, csak a közeledő, az erősödő derüt láttam magam előtt.
Azzal együtt a zuhatag moraja is egyre nőtt elém.</p>
<p>Egyszer aztán meg kellett állanom. Egy mély egyenes falú
szikla-örvény szakítá félbe utamat, mely mégegyszer oly magasan, de
mindig egyenesen nyomult fölfelé. Ott fön aztán a szédítő magasban,
ott volt a zeg-zugos nyilás, melyen keresztül a földfeletti
világosság ide a mélybe lehatolt.</p>
<p>E szakadozott nyiláson át látszott meg egy foltja az égnek s kék
égfoszlány közepett ott állt a tele hold!…</p>
<p>A hold sütött alá az örvénybe.</p>
<p>De ez nem volt az a hold, a melyet megszoktam látni, az a
nyugodt, hideg, komoly, apathikus fénytányér, mely mindig egyforma
képet fordít felénk. Ez a hold egy jókedvű, bolond, grotesk ficzkó
volt: – tánczolt! Ugrált odafenn előre-hátra, jobbra-balra,
torzképe hol megnyúlt szomorúra, hol kiszélesedett kaczagóra; a
szélei hullámzottak, néha kétfelé akart szakadni két külön gömbre,
mik újra egyesültek. – Hát ezt mi lelte odafenn?</p>
<p>A mélység megfelelt erre is.</p>
<p>A mint a hold teljes sugára a mély hegyszakadékba levilágított:
(az is tánczolt ott a mélyben) a fénylő, réteges falon harmincz
méternyi «hatalmasságban» látszott <span class="pagenum"><a name=
"Page_93" id="Page_93">-93-</a></span> meg a keresztül szakadt
kőszén tömeg, s a fekete falnak egy nyilásából zuhogott elő az a
patak, melynek moraja idevezetett.</p>
<p>De az a patak, még a hogy a holdsugár reá vetődött, akkor is
fekete volt, s a mint a mélységbe alázuhant, egy széles, duzzadozó,
pöffedező dágvány látszott körüle elterülni, az is fekete volt.</p>
<p>Ez a patak petroleummal van keverve.</p>
<p>A víz és a petroleum egy része valami hasadékon át kifolyik a
tengerbe, s megtölti a jégtorlaszok közeit; az illónaphtha egy
része elpárolog s ennek a gáz-tömege az, mely ama hasadékon át
kitódulva, a holdvilágot úgy rengeti, mint mikor a délibáb hullámai
tánczoltatják a légbekapott boglyákat s kigyóztatják a láthatár
széleit. Ez itt előttem egy naphtha-volkán, mely még nincs
meggyuladva, s ez a széles fekete pöffedező degetár a zuhatag
aljában, az a petroleumból lerakodott asphalt.</p>
<p>Hejh, micsoda itéletnapi kataklyzmát tudna itt véghezvínni –
egyetlen egy szál gyufa!</p>
<p>És én nekem teljes elhatározott szándékom volt ezt a kataklyzmát
előidézni. De úgy, hogy magam ne kapjak belőle. Mert ez azután
több, mint az ujszülött bazaltnál keresztatyának állani. Itt egy
volkán meggyujtásáról van szó.</p>
<p>Mit nyerek én azzal?</p>
<p>Azt nyerem vele, hogy ha az a roppant petroleum tömeg, mely ezt
az üreget betölti, egyszerre felrobban, az olyan titáni lökést fog
adni ennek az egész szárazföldnek, hogy az bizonynyal elszakítja
magát attól a jégzátonytól, mely most lekötve tartja. S ez még nem
minden. De annak a tömérdek petroleumnak, mely megszámlálhatlan
időktől fogva e forráson át a tengerbe kiszivárgott, mind ott kell
rejtőzni most is a végtelen jégtömegek között. A petroleum a víz
szinén marad, s a jégburok nem engedi azt elpárologni. Ha most az a
sok lappangó kőolaj egyszerre meggyullad, először is a robbanásával
mérföldekre <span class="pagenum"><a name="Page_94" id=
"Page_94">-94-</a></span> meg mértföldekre össze fogja törni e
jégtömegeket; de még azzal sem fog beelégedni, hogy összetörte, a
kőolaj a víz szine fölött tovább ég. Egy égő tenger fog
összeölelkezni egy jeges-tengerrel. Akkor aztán váljék el, hogy ki
a nagyobb úr? a láng-e, vagy a jég? Én úszom a Ferencz-József
földdel, vagy legalább is a magam quótájával, a Zichyhegygyel mind
a kettőn keresztül.</p>
<p>Hogyan hajtom végre legelőször is ezt a munkát?</p>
<p>S hogyan védem meg saját magamat annak következményeitől?</p>
<p>Az első nem volt nehéz. Hoztam magammal egy bikfordgyutacscsal
ellátott nytroglycerin töltényt és ahhoz mintegy kétszáz méternyi
kénzsineget. Ezek voltak a mi gyarló eszközeink a jégtorlaszok
szétrobbantásához.</p>
<p>Ezt a robbanó töltényt felakasztottam a kénzsinegre s aztán
kikeresve a meredélynek egy előre rúgó párkányát, azon egy
méternyire alá eresztettem, hogy a mélység felett függött.</p>
<p>Akkor aztán egyszer körül csavartam a párkány sziklacsúcsán a
kénzsineget s visszafelé térve a folyosón, leeresztettem hosszant a
göngyölegben levő kénzsinórt. Visszajutottam egész odáig, a hol a
lámpásomat hátrahagytam, a méhdöngés hasadékáig. A kénzsinegben még
tartott, még tovább mentem vele valami száz lépésnyire. De még itt
sem tartottam tanácsosnak csak úgy egyszerüen meggyujtani a végét,
hanem keresztül húztam azt egy tűzakna-robbantó gyutacson, mely
mint az óramű, határozott időre igazítható, hogy mikor süljön
el?</p>
<p>Mert a második feladat az volt, hogy a magam hajszálainak
épségben maradásáról gondoskodjam.</p>
<p>A kitörendő robbanás oly hatalmas lesz, hogy a tíz négyszög
mértföldnyi kerületben mindent megmozdít. A földalatti üregek
boltozataiból iszonyú sziklák fognak leszakadni, mik az
alantlevőket eltemetik.</p>
<p>Nekem tehát az élelmi szeremmel együtt az egyedüli biztos helyre
kell áthurczolkodnom a várakozás ideje alatt. <span class=
"pagenum"><a name="Page_95" id="Page_95">-95-</a></span></p>
<p>Ez az egyedüli biztos hely: a kristály-barlang.</p>
<p>Ez köröskörül kristály. Jegeczült kovarcz. Egy tökéletes
gömb.</p>
<p>Ezt be nem töri semmi földindulás. Ez, ha a földet valami
világromlás szétzúzná, még akkor is megmaradna s folytatná az útját
magára, a nap körül, mint egy önálló planéta.</p>
<p>Ide kell tehát nagy sietve vissza menekülnöm.</p>
<p>Bábi már keresett. Utánam jött a sziklaszorosba. Sírt,
nyihogott, valamit érzett előre. Magamon is borzadály futott át, ha
rágondoltam, hogy minő vakmerő műtétet indítottam meg most.
Merényletet az alvó geodæmon ellen.</p>
<p>A föld alatt az ember maga is átördögül.</p>
<h3>A FELTÁMADÁS CSODÁJA.</h3>
<p>Ha egy méternyi kénzsinegnek a végigégésre egy negyedóra kell,
úgy nekem ötven órai időm volt a czetbarlangból a
kristály-barlangba átköltözésre, ez alatt át kellett szállitanom
oda a velem hozott eszközöket, s több időre való élelmi szert,
vizet, és világításhoz való zsiradékot s az ambra-czetnek
haszonravaló alkatrészeit.</p>
<p>Vizet különösen abból a czélból kellett nagyobb mennyiségben
magammal vinnem, hogy legyen elég készletem a kristály
szétrepesztéséhez.</p>
<p>Harmincz óra alatt készen voltam az átköltözéssel. Ez idő alatt
nem gondoltam álomra.</p>
<p>A kristály-barlangban ugyan addig erről nem is lehetett szó, míg
elébb ágyat nem vetettem benne. Annak minden foltja hegyes
prizmákkal van fedve: ezeken aludni csak anachoretának való. A
cachelot bőrét terítém le derekaljnak: olyan puha, mint a bársony,
vánkosnak pedig igen jók voltak a léggel telefújt vékony belei.</p>
<p>Tehát a menyegzői nyoszolya is készen volt már. Nem <span class=
"pagenum"><a name="Page_96" id="Page_96">-96-</a></span> hiszem,
hogy a chinai császárnak külömb legyen. Az enyimnek az oszlopzatát
ezer tael értékű kristály-prizmák alkották, s hálószobámat egyetlen
félmázsányi ambradarab illatozta be, a minőért a singaporei
maharadzsa Huxley czethalász kapitánynak ötszáz lak-rupiát
fizettetett ki valaha.</p>
<p>Még húsz órai időm maradt.</p>
<p>Ez az idő sem volt átaludni való. A feszült várakozás a végzetes
kitörésre minden álmot elűzött szemeimről. Még a vadállatot is
ébren tartá előérzetes ösztöne. Szüntelen járt-kelt egyik helyről a
másikra. Szűk buvóhelyeket keresett, s egygyel sem volt
megelégedve. Nyugtalan, szakgatott ordításokat hallatott s
mindannyiszor visszajött hozzám, mintha védelmet keresne nálam.</p>
<p>De ha tudtam volna, sem akartam volna most az időt alvással
vesztegetni. Drágábbak ezek az órák. Nem az életből a tetszhalálba,
hanem a tetszhalálból az életbe átkelésre vannak ezek adva.</p>
<p>Fogjunk hozzá vakmerő munkánkhoz!</p>
<p>Első kisérletem az volt, hogy a nagy üvegprizma lapjait, melyben
a leányalak be volt zárva, egy másik szabadon fekvő
kristálydarabbal el kezdtem dörzsölni, hogy villanyosságba
hozzam.</p>
<p>Ez sikerült. A prizma átvillanyosult a dörzsöléstől. Világítani
kezdett, csúcshegyéből villanyszikrák pattogtak elő. Hanem aztán a
kisérlet másik része egészen haszontalanná tette eddigi
működésemet. A villanyozott prizmának hideg vízzel leöntése
legkisebb hatással sem volt a kristályra. Egy repedés sem támadt
rajta.</p>
<p>Másként kellett hozzá fognom.</p>
<p>Foganatosítottam én már elégszer azt a feladatot, hogyan kell
egy elcsorbult üvegből pusztán tűz által a csorbarészt simára
leválasztani?</p>
<p>Előhoztam egyet azokból a szívós idegekből, a mik a cachelot
agyától a farkáig végig nyulnak, azt két felé vágtam, egyikkel
szorosan körülkötöttem azt a kristályoszlopot, <span class=
"pagenum"><a name="Page_97" id="Page_97">-97-</a></span> mely a
leányt zárta körül; másikkal azt, melyben a férfi rejlett: egészen
a talajnál, az alakok lábain alul.</p>
<p>Akkor halzsírral körülöntöttem a két prizmát, betömve a réseket
a velem hozott éghetlen asbest-csomagokkal.</p>
<p>Azzal meggyújtottam a halzsirt.</p>
<p>Kezem tapintásával ügyeltem rá, hogy a hőség, mely az égő
halzsírtól támad, nem terjed-e tulságosan a prizma felső részeire.
A míg azt a kezem elállhatta, addig az a bennlakókra nézve sem
lehetett veszélyes. A kristály rossz melegvezető. Míg az alsó része
izzó, a felső hideg marad.</p>
<p>Mikor aztán a halzsir egészen ellángolt, akkor hirtelen oda
öntöttem a vizet a prizma alsó áthevitett részére.</p>
<p>És arra hangzott, mint a czitera-pengés, a kristály össze-vissza
repedezése mind a két kristály-oszlopnál. Sajátságos zenéjük van
ezeknek az ősvilági halottaknak, a hogy koporsójukat hangolják!</p>
<p>Mikor aztán egy pokrócz-darabbal siettem letörülni a füstöt az
egyik prizmáról, mely azt körül befeketítette, örültem is, nem is,
a kivívott eredménynek.</p>
<p>Az eddig tiszta átlátszó jegecz most egészen átlátszatlan lett.
Olyan volt, mint a kősó a só-kristályhoz képest: apróra
össze-vissza volt pattogva, s ez új törés ragyogott mint a fekete
opál, mint a köszörült halyotis csigahéj, mintha az egész tömeg egy
darabokra tört szivárvány volna; hanem a benne rejlő alakot most
már egészen eltakarta előlem.</p>
<p>Én tehát a műtétemmel csak azt nyertem, hogy a gyönyörű
bálványt, kit eddig legalább szemeimmel birtam, most már egészen
elvesztettem. Többé nem is láthatom már.</p>
<p>Hasonlóul járt a másik prizma is. A tűzvilágnál ezernyi ezer
kék, zöld, rózsaszín és viola sugár ragyogott át belőle; de
emberarcz nem látszott ki többé.</p>
<p>Én aztán megkisértém rést nyitni vésővel, kalapácscsal az
összepattogzott prizmán. (Természetesen az öregnél kezdtem.)
Hasztalan kisérlet volt az. A prizma azért egy <span class=
"pagenum"><a name="Page_98" id="Page_98">-98-</a></span> darab
maradt, egyetlen felbonthatlan tömeg. Szétrepedezett alkatrészei
úgy összefüggenek, hogy azokat emberi hatalom szét nem
választhatja.</p>
<p>De hát nem vagyok-e én szövetkezve emberen tuli hatalmakkal
is?</p>
<p>Mennyi idő van még hátra az ötven órából?</p>
<p>Csak az utolsó óra.</p>
<p>Leültem a kristálykoporsó lábához, s chronometeremet kezembe
véve, számláltam a perczeket.</p>
<p>A kénzsinegből csak az utolsó négy méternyi van hátra.</p>
<p>Annak már csak a fele számít. Mert a mint a tűz a sziklafokig
terjed a zsinegen, melyhez az kötve van, ott már az égő fonalat
elszakítja a lefüggő töltény súlya.</p>
<p>Tehát az utolsó arasznyi járja már csak.</p>
<p>Mikor annak vége, akkor a robbanó töltény aláhull a mélységbe s
a legelső sziklafokon, melyhez hozzá ütődik, szétdurran, s azzal
azt az egész üreget, mely naphthagázzal van megtöltve,
fellobbantja. A gyulladás kitör a jég alá, mely mérföldnyire alá
van aknázva kőolajjal. Millió és millió hektoliterei a petroleumnak
robbannak szét nehány percz lefolyása alatt. És én itt várom azt a
rettengő ég-, föld-, hegy-, víz-, jégösszeszakadást nyugodt
lélekkel.</p>
<p>Nem! Nem nyugodt lélekkel. Mentől közelebb jött a válságos
óranegyed, szivem annál nyugtalanabbul dobogott. Fejem fölé
nehezült az a gondolat, hogy én most vakmerő kézzel felzavarok egy
világot, melyet a teremtő az örökalvók számára rendezett el!</p>
<p>Reszketés fogott el. Nyugtalan állati ösztön vett rajtam erőt.
Az utolsó óranegyedben szerettem volna megakadályozni, a mit
elkezdettem: odafutni, eloltani a kanóczot, visszavenni a mélység
fölött függő röppentyűt. De már késő volt.</p>
<p>Ekkor aztán a halálos rettegés egyesült bennem azzal az örjöngő
vágygyal, mely vakmerő tettemre lázított; odarohantam ahhoz a
prizmához, melybe az a csábító <span class="pagenum"><a name=
"Page_99" id="Page_99">-99-</a></span> nő-alak volt bezárva, azt
átöleltem két karommal: «ha összeomlik fölöttem a világ, a te
koporsód zúzzon engem agyon!»</p>
<p>… Ettől fogva örökkévalóságnak tetszettek előttem a perczek. A
vadállat is meglapult lábamnál s még nyöszörögni sem mert.</p>
<p>Hallgatóztam, lélekzetem is visszafojtva. Talán nem sült el a
töltény? Talán kialudt a hozzávezető kénzsineg? Talán meg sem
gyújtotta azt a gyutacs?</p>
<p>Egyszerre aztán megrendült alattam az egész kristálybarlang!</p>
<p>A rázkódás hamarább ideért, mint a kitörés hangja.</p>
<p>Oly rázkódás volt ez, a minőt leirni lehetetlen. Apró és sűrű,
de folytonosan növekedő erőszakos zökkentések, melyek érzékeimet
káprázatba hozták.</p>
<p>És annak a rázkódásnak is volt hangja. Csendes, kisértetes,
kimagyarázhatlan hang; hasonló azon ritkán hallott zengéshez, mit
az észak-fény hallat, vagy a mit a Memnon szobrok kisugárzanak; a
mit a földindulást megelőző szél mint fütyülés kisér, vagy nagy
madárszárnyak suhogása. A döngő kristályok életrekelő hangja az:
külön tán nem is hallható, mint a mozgó falevél zizegése, de együtt
egyetemesen: felzendülő hang, mint mikor egy egész erdő falevele
zúg.</p>
<p>Nemsoká tartott az: nehány másodpercz mulva elnyomták azt az
irtóztató csattanások és dörgések a föld felett és a föld
alatt.</p>
<p>Most van az, hogy felrobbant az egész gáztömeg a nagy
kőszénüregben s a kráter torkán kilövellő lángoszlop vitássá teszi
az északfénynek a mennyországot s egyszerre leolvasztja a hegyről
az örök jeget, hogy a leomló zuhatagok egy új özönvíz rétegével
temetik be a völgyeket, még egyszer összekeverve egymással a már
többször is eltemetett őslények csontjait.</p>
<p>Most a kapott taszítástól végig rendül az egész szárazföld. A
czethal barlangja a boltozatáig telik meg egy percz <span class=
"pagenum"><a name="Page_100" id="Page_100">-100-</a></span> alatt
tengervízzel. A jégtorlaszok összetörnek, s a szárazföld elválik a
jég-continenstől.</p>
<p>Most a petroleum-forrás felgyújtja az egymásra épült
jégtorlaszok üregeiben rejlő naphtát, mely nem fagy meg együtt a
vízzel. Nem egyszerre gyullad meg az: mérföldről mérföldre terjed
odább. A jégpaloták, a jégvárromok, zegzugos tornyaikkal,
előrefüggő félboltozataikkal, a tündérek Alhambrái, mennydörögve
omlanak egymásra, s a fölöttük összecsapó hullám lángokkal boritja
be tornyaikat, miket ki nem olt sem víz, sem jég. S a lezuhanó
jéghegyeket odacsapkodja a felháborított tenger a szárazföld
előfokaihoz, sziklapartjaihoz. A gázvolkán üvölt, a föld üregei
bömbölnek, a tenger harsog, a jég mennydörög, a bazaltok ropognak.
A tűz és jég közé szorult fókák, czethalak halálos rémülettől
ordítanak, s ez itéletnapi karzenének rettenetes accordjait
sírbolti rémzengéssel kiséri az engemet rejtő kristály-pinczegömb,
ezernyi ezer csengő orgonasípjával, a kristály tömeg hangot ád a
rázkodásban, mint a hegedűvonóval megvont üveglap, s a szabadonlevő
kristályok tánczra kerekednek benne, szabályos mértani alakzatokba
csoportosulva.</p>
<p>S egy erős hang néha képes szét is törni az üveget, kivált ha az
hirtelen van kihütve.</p>
<p>Egyszerre csak e szörnyű rázkodástól szétomlott a karjaimmal
átölelve tartott kristályprizma, millió darabra hullott,
szikraesőként rugva szét csengő morzsáit. S karjaim között maradt
az ősvilági lény. Épen, sértetlenül, a hogy æonok előtt a kristály
magába zárta.</p>
<p>Ez a pillanat elfeledteté velem az egész itéletnapi zajt, mely
körülem zengett és ropogott: nem érzettem mást, mint azt a
villanyütést, mely minden idegemet átjárta, midőn ez alak karjaimba
hullott.</p>
<p>Nem volt halott. Tagjai még hajlottak.</p>
<p>Mit éreztem? Egy leányt a karjaim között, ki két év óta nem
láttam női arczot. Egy alvó leányt, ki a világtörténet kezdete
előtt hunyta le álomra szemeit. <span class="pagenum"><a name=
"Page_101" id="Page_101">-101-</a></span></p>
<p>Talán ez ősférfi itt e másik prizmában maga az őspatriarcha,
«Lámekh,» s ez a hajadon nem más, mint a szép «Czilla» leánya:
«Naháma».</p>
<p>Elneveztem őket Lámekhnak és Nahámának.</p>
<p>Nem halott, nem hulla, nem mumia volt az karjaim között: egy
«elrejtőzött» szűz. «Az elrejtőzés» mysteriuma az ősmagyarok előtt
is ismeretes volt. Vallásukban volt az. Fiatal szűzek átmentek a
halálba, s visszatértek a túlvilágról s nyilvánításokat hoztak
onnan magukkal.</p>
<p>Nem halt meg a leány, csak alszik.</p>
<p>Odavittem őt az elkészített fekhelyre.</p>
<p>Birtokában voltam a legősrégibb halálélesztő szernek. Ez az
ambra.</p>
<p>Már a chaldæiak ismerték ezt, mint élethosszító szert, s a
máguszok halálból feltámasztó csodatételei ennek a segélyével
mentek végbe. Jugurtha meghalt leányát egy évvel halála után
ambrával hozták ismét életre. Baruch Hageb öcscsét, Szeimet,
trónját féltve tőle, élve záratá el koporsóba, de máguszai csak
elaltatták azt s Baruch Hageb halála után előhozták, ambrával
föléleszték s úgy ültették trónra. Szolejmán császárt az ulémák
Szigetvár ostromakor ambrával költötték fel halálából, hogy a
csüggeteg hadseregnek még egyszer élve mutassa meg magát. Cleopatra
örök fiatalságát az ambrának köszönheté. Az ambra minden életerőt
felfokoz. Ifjuvá tesz és boldoggá. Richelieu késő vénségeig
ambra-pastilleokat rágott. Az ambra mindent feltámaszt, a mi csak
elrejtőzött, de még feloszlásba nem ment.</p>
<p>Hanem az ambra életfeltámasztása «uraknak való». Egy egész
emberi test bedörzsöléséhez kell négy uncia ambraolaj, s az száz
uncia ambrából izzasztható ki.</p>
<p>Nekem volt benne módom. Nyolczszáz uncia ambrát találtam a
physeter gyomrában s ez még nyers volt. Izzasztás nélkül, puszta
nyomással ki lehetett belőle sajtolni az ambra-olajat, mely az
igazi ambrából egy gombostűszúrásra szokott megjelenni.
<span class="pagenum"><a name="Page_102" id=
"Page_102">-102-</a></span></p>
<p>Valami leirhatatlan édes balzsamillat az, a mit az ambraolaj
terjeszt; mely az idegeket kéjesen csiklandozza, hogy az ember
megittasul a lélekzetén keresztül. Valóban mámorosnak kellett
lennem, midőn elkezdtem énekelni. A XLVI. zsoltár zsolozsmája jött
ajkaimra:</p>
<div class="poem">
<div class="stanza"><span class="i0">«Azért az én szivem nem
félne<br /></span> <span class="i0">Bár az egész föld
megrendülne,<br /></span> <span class="i0">Bár a hegyek a
tengernek.<br /></span> <span class="i0">Közepébe
bedülnének!»<br /></span></div>
</div>
<p>Körülem reng a talaj a boltozattal együtt: a sziklák harczot
viselnek egymással, a tűz a jéggel, – és én itt a föld mélységeiben
énekelek! Ez a földdarab, melynek terhe vagyok, elsülyedéssel
fenyeget minden perczben s én akkor indulok neki, hogy az ő
halottait föltámaszszam.</p>
<p>– Oh Ábrahámnak, Jákobnak, Izsáknak Istene, szentséges Jehova,
kölcsönözd nekem életadó lehelletedet!</p>
<p>Térdre roskadtam élő-halott bálványom előtt.</p>
<p>Egyesülnie kellett a vakmerő műtéthez az isteni csodatétel
jelenségeivel a prózai gyógykezelés minden fogásainak.</p>
<p>Legelőször is, hogy bedörzsölhessem a bőr felhámjába az
ambra-olajat, kénytelen voltam a körül betakaró sűrű hajzatot
lebontani a halálalvó tagjairól. Egy márványszobor
bársonytapintattal! Reményem fokozódott.</p>
<p>Alulról, a lábtól kezdve, és háttal fordítva kellett az
ambra-olajjal bedörzsölést intéznem.</p>
<p>Először, kisérletül egy folton erősen feldörzsöltem a bőr
felhámját, s az a folt piros lett. Ez az élet színe.</p>
<p>Legutoljára került a sor az arczra, a halántékokra.</p>
<p>A beszívott ambraillat, a hevítő munka, a bűbájos alak látása
minden érzékemet a csodáig magasztosítá fel.</p>
<p>A mi körülvesz is, mind oly bámulatraméltó!</p>
<p>A földrengés folytonos vibratiója által az egész kristálybarlang
minden prizmája villanyossá lesz s elkezd világítani. <span class=
"pagenum"><a name="Page_103" id="Page_103">-103-</a></span> Az
egyetemes kisúgárzás sokszorozott szivárvány karikákat kezd képezni
köröskörül, a mik lassankint közelítenek felém s az alvó lényhez,
mint egy pávafark fényrétegei, mik körülvesznek bennünket, mint egy
holdudvar, mint egy glória. A roppant nagyságú hegykristálytömbök
villanynyal túltelve, gyémántvillámokat lövelnek a boltozat felé, s
e vakító színpompa közepett csendesen libeg végig egy fehér felleg:
az elégett halolaj füstje, mely kijárást nem találva a boltüregből,
mint egy hófehér szellem szállong, vonzva és eltaszítva a
delejvillanyos falaktól.</p>
<p>S a vibratiónak hangja, mint a távol mennyország karzenéje kél
titokteljesen az örök kristályokból, leirhatatlan, emberi
érzékektől elviselhetetlen hangösszesség; csodálatos harmoniája a
zengő köveknek, mely az emberi ideget együtt érezni készti, s a
szemekből a könyet kicsordítja.</p>
<p>És közbe-közbe felharsan a volcán torkából az itéletnap hirdető
angyalok sírbontó trombitája s a mennydörgés rettentő dobütése.
Szivem, lelkem reszket, minden érzékem emberfölötti titkok
közellétét érzi, fényben, hangban, illatban, delejerőben.</p>
<p>– Ébredj fel! Ébredj fel! Ébredj fel! kiáltok elragadtatással a
karjaim között tartott alaknak.</p>
<p>Még a vadállat is érzi e jelenet elvarázsló igézetét.</p>
<p>Az a felmagasztaló bűbáj, mely belőlem, emberből, églakót
csinál: őt, a fenevadot az ember magaslatáig emeli. Két lábra áll;
első lábait összetéve mellén, mintha tudna imádkozni, s felnyitott
szája az emberi síráshoz, jajszóhoz, nyögéshez hasonló hangokban
válogat.</p>
<p>– Támadj fel!</p>
<p>… Most odatartottam fülemet szívgödrére s úgy tetszett, mintha
hallanám azt a neszt, a minek a neve még nem szívdobogás, csak
szívhang.</p>
<p>A mint végre arczát és szemehéját is bedörzsöltem az
ambraolajjal, egyszerre csendesen megnyíltak ajkai; olyan
<span class="pagenum"><a name="Page_104" id=
"Page_104">-104-</a></span> volt az, mint egy rózsa titokteljes
kinyílása a hajnalsugárnál.</p>
<p>Én felsikoltottam az üdvösséghez hasonló örömtől.</p>
<p>Zengjétek dalaitokat kristályok tovább, harsogtassátok
trombitáitokat angyalok odafenn: az ember diadalmaskodik!</p>
<p>Folytattam az ambrabedörzsölést a hónaljak alatt, s erre a két
felemelt kar, mely imára kulcsolt kezekkel folyvást fejére volt
szorítva, csendesen aláhanyatlott, úgy, hogy a két összekulcsolt
kéz az én fejemet takarta be.</p>
<p>Most már megdicsőülve éreztem magamat egészen. Szájamat ajkaira
tettem, hogy levegőt fújjak tüdejébe s a lélekzetvételt megindítsam
benne, míg kezemmel a szívdobbanás megindulását kémleltem.</p>
<p>Ez oly ünnepélyes percz volt, hogy még a sziklatömegek is
megszüntek rázkódni nehány pillanatig, mintha azt lesnék, hogyan
tér vissza a földre egy lélek, a ki már az égben meghonosult?
hogyan születik meg a kristály közepett a szívdobbanás?</p>
<p>És megszületett!</p>
<p>Az első szívdobbanás.</p>
<p>Nem akartam hinni kezemnek, fülemet tartottam oda.</p>
<p>Ismét egy szívdobbanás. Számláltam. Öt percz mulva ismét egy, s
aztán minden öt perczben egy.</p>
<p>Két imára kulcsolt keze most a keblén nyugodott.</p>
<p>Szája mindjobban felnyilt.</p>
<p>Megkisértém nehány csepp vízzel higított borszeszt, melyben
ambra volt felolvasztva, tölteni a szájába s féloldalt fordítám,
hogy a nyelv ne gátolja a nedv lecsuszását.</p>
<p>Erre lassan felnyitá szemeit. Nagy sötétkék szemek voltak,
egészen kitágult pupillákkal, de még merően néztek maguk elé. Még
nem láttak, csak meredtek.</p>
<p>Ekkor balkezemet feje alá tettem, azt fölemelve, s jobb kezem
tenyerével fölfelé a szívig dörzsöltem tagjait.</p>
<p>Erre ismét lehunyta szemeit, de észrevehetően elkezdett
lélekzeni. <span class="pagenum"><a name="Page_105" id=
"Page_105">-105-</a></span></p>
<p>Tagjai hajlékonyak lettek, de nem mozdultak.</p>
<p>Most az utolsó kisérletet vettem elő.</p>
<p>Jéghideg vizet locscsantottam arczára.</p>
<p>Ez, mint egy galvanicus ütés hatott az alvóra; karjai és
lábszárai egyszerre fölrándultak és szemei felnyiltak.</p>
<p>Fölébredt. Ez már élet volt. Ez már látás volt. Ez már eszmélet
volt.</p>
<p>S a legelső, a mit látott, egy férfi volt, s a legelső eszmélet,
a mit érzett, a szemérem volt, a legelső mozdulat, a mit kezeivel
tett, az volt, hogy a mint gyönyörü hajpalástja szétterítve hevert
ott mellette, azt két kezével hirtelen felkapta, és betakarta vele
magát.</p>
<p>Aztán összeborzadt, s egész teste ludbőrössé vált. Most már
fázott!</p>
<p>Én aztán egy mennyezetet csináltam számára egy darab
cachelot-bőrből, mit két jégoszlopra vetettem, hogy eltakarja a
világosságot előle. Azután odahuztam Bábit; megértettem vele, hogy
neki oda kell feküdni a leány fejéhez.</p>
<p>Akkor aztán a szép szemérmetes Nahámát felöleltem s oda
fektettem a medve ölébe, ki mint egy roppant szultáni kerevet
terült el alatta. A leány nem félt tőle, odabujt hozzá. S a kerevet
meleget is ád. Az állatmeleg gyógyerővel bir. És a hű vadállat
megértett engem. Hiszen végignézte egész küzködésemet. Nyüzsögve,
nyihogva hizelkedett neki, mint a hogy az anyamedve szokta magához
csalogatni a kölykét. Talán az ősvilágban, mielőtt Tubalkain (épen
a szép Naháma bátyja) feltalálta a fegyverkovácsolást, az emberek
és vadállatok nem éltek oly nagy ellenségeskedésben, mint most.
Bábi elértette, hogy mit várok tőle? Addig ölelgette magához a
gyermekien félénk emberi teremtést, míg egészen megnyerte annak a
bizalmát s elvégre annyira magához édesgette, hogy az lett rá
nézve, a mi volt Romulus és Remusnak az anyafarkas. Bábi beállt
szoptatós dajkának az újszülött gyermekem mellé. S annak valóban
anyatej kellett; minden más étel elölte volna újraébredő
életszervezetét. <span class="pagenum"><a name="Page_106" id=
"Page_106">-106-</a></span></p>
<p>Azután lehajtá a gyermek szép fejét csodálatos dajkája ölébe,
betakarózott a hajával és elaludt.</p>
<p>Még szavát nem hallottam, nem tudtam, mi nyelven beszél?</p>
<p>A kristályok tömege tovább zengte az alvó csecsemő felett a
túlvilági dajkazenét.</p>
<h3>A KŐBE NŐTT APÓS.</h3>
<p>Naháma valóban csodálatos teremtés volt. Valami középlény a ma
született gyermek, a vadállat és a szemérmes szűz között. A
gyanutlanság és félénkség, a szelidség és makacsság keveréke.
Minden indulat kezdetleges nála. Lehet belőle egész nőt s egész
vadállatot csinálni. S tanulmányozni kell a szeszélyeit, mint egy
anyának a csecsemőét, a ki még nem tud beszélni, a ki csak a
hanglejtésből ért, és csak különböző hangú sírással, nyüzsgéssel,
nyafogással, gyügyögéssel tudja kifejezni akaratát, s ezerféle
makrancza van, s a mellett elpirul a férfiszem nézésétől s hiu
tetszelgéssel illesztgeti a halhártya-peplumot magára, mely bájait
eltakarja. Mintha két lelke volna; egyik a tegnap született
öntudatlan csecsemő-lélek, másik a visszaemlékező, a hajadon
szívdobbanásaival együtt élő szellem.</p>
<p>Nagyon kényesen kellett vele bánnom.</p>
<p>Ahhoz hamar hozzászokott, hogy Bábival úgy bánjék, mint
anyjával; szavakat annak sem mondott, csupán annak a hangjait
utánozta. De ha én közelítettem felé, a kényelmetlenség jelei
látszottak arczán, s bár megkisértém a gyöngédség minden
hanglejtésén keresztül egyes szavakat mondani el előtte, azokat nem
mondta el utánam.</p>
<p>Pedig azért kiváncsi volt rám.</p>
<p>Mikor lefeküdtem aludni, a medve tulsó oldalára, úgy tettem,
mintha már aludnám, odahajolt a medvén át fölém, és elnézett
hosszan; mikor pedig egy dörzsgyufát elgyujtottam, <span class=
"pagenum"><a name="Page_107" id="Page_107">-107-</a></span>
olyankor leborult előttem arczczal a földre, azt hitte, én vagyok
az, a ki villámlani tud.</p>
<p>Odaadtam neki vas- és réz-eszközeimet, mik számára játékszerek
voltak, s bemutattam, hogy mit tudok a furulyán. A dal nagyon
tetszett neki. Azon nevetett.</p>
<p>Heteket töltöttünk már együtt a kristálypinczében. Élelmi szerem
elég volt. Sajt, füstölt nyelv, veseconserve. Naháma pedig még
mindig szopott.</p>
<p>Elhagyni a kristálybarlangot még mindig nem volt tanácsos. A
barlang folyvást gyönge rázkódás alatt volt, s azt koronkint egyes
heves lökések szakíták félbe.</p>
<p>Naháma ezt mind bölcső-ringatásnak vette.</p>
<p>Lassankint mégis annyira mentem vele, hogy a kezét meghagyta
fogni. Erre nagy szükség volt, hogy a körmeit levághassam, a mik
időtlen idők óta annyira megnőttek, mintha sas-karmok volnának.</p>
<p>Ennek a nagy nyereménynek valami ára volt,</p>
<p>Iszákomból elővettem a velem hozott amianthot. A gyönyörü
csillogó kőselyem, mely motringokat képez termés alakban, nagyon
megnyerte a tetszését. Azután guzsalyt, orsót faragtam neki
cachelot-inakból. S megmutattam, hogyan kell az asbestet megfonni.
Ez nagyon megtetszett neki. De a fonásban gátul vannak a nagy
körmök. Azokat hát feláldozta ennek a kedvtöltésének s azután font
egyre vékony fonalat, a míg csak az asbestben tartott.</p>
<p>Akkor azután négy halszálkából készítettem neki kötőtűket s
megtanítottam harisnyát kötni.</p>
<p>Ez nem nevetni való tréfa!</p>
<p>Nekünk azokra az asbest-harisnyákra nagy szükségünk lesz
majd.</p>
<p>Egyszer már megkisértettem, mikor a földrengés szünetet tartott,
kiindulni kémszemlészetre a kristálybarlangból. Meg akartam tudni,
hogy vajjon nem rekedtem-e ide?</p>
<p>Az út palarétegeken keresztül most a nagy rázkódás után még
jobban nyitva állt. Sokkal közelebb folyosón jutottam el a
bazalt-barlangig. <span class="pagenum"><a name="Page_108" id=
"Page_108">-108-</a></span></p>
<p>Ott azonban arra a megdöbbentő tapasztalatra jutottam, hogy most
már épen nehéz lesz rajta keresztülhatolni.</p>
<p>A barlang hőmérséke már nem lett volna oly elviselhetetlen.
Leszállt az egész ötven fokra, s fenn az oszlopok közt rés támadt,
melyen át a külső hideg lég szállt alá.</p>
<p>Hanem más baj támadt. Az, hogy a nagy földrendülés a szélső
bazaltoszlopok közül egy egész sort aládöntött s az most, mint egy
óriási dobogó, hidalja át a barlangot.</p>
<p>De köszönöm én az ilyen arany hidat. A bazaltoszlopok még most
is oly forrók, hogy azokon Bábi tán keresztül tud szaladni, a ki
alig ér a lábával a talajhoz; de a ki embermódra jár, minden
lépésnél jól odanyomva a talpát, az vargát ránt, mire a túlpartra
ér.</p>
<p>Tehát azért kellett, hogy Naháma mindkettőnk számára
asbest-harisnyákat kössön. Az éghetlen kőselyem-lábtyüvel bizton
keresztül mehetünk majd az izzó hidon.</p>
<p>Hogy az öreg Lámekh benne maradt a kristályban, azt ugyan
sajnáltam nagyon, de valamennyi jelenlevő kovarcz legyen a tanum,
hogy nem tehetek róla. Én az ő koporsóját is megporhanyítottam, ha
az nem omlott szét, az a prædestinatio dolga.</p>
<p>Egyszer azonban, a midőn mindhárman álomnak adtuk magunkat, egy
újabb földrendítő lökés úgy megmozdította az egész barlangunkat,
hogy az egy tömegben, a hogy gömbbé volt kandirozva, hintálni
kezdett, úgy, hogy mi fekhelyünkből ki jobbra, ki balra gurultunk
széjjel.</p>
<p>A lökés rövid ideig tartott s aztán ismét csend lett. Én
meggyujtottam elébb a Davy-lámpámat, hogy bizonyossá legyek felőle,
vajjon nem tört-e be valahol a barlang boltozatja; midőn a rögtön
támadó világosságnál egy új, bámulatos látvány lepett meg.</p>
<p>Azon prizma, melybe Lámekh volt elzárva, az újabb földlökés
alatt összeomlott, s az ősapa alakja ott volt a prizma helyén, de
nem felállva mint eddig, se nem lefekve, hanem ülve. <span class=
"pagenum"><a name="Page_109" id="Page_109">-109-</a></span></p>
<p>A prizma nem omlott szét tökéletesen; egy repedés volt rajta
keresztben, odáig morzsává lett, ott élesen elvált s az alsó része
megmaradt tömör darabnak, s abban, mint egy kalodában maradt fogva
az emberi alak. Mindene kiszabadult, csak térdeitől lefelé maradt
összenőve a kristálylyal; termete aztán ülő helyzetben roskadt a
kristálytönkre.</p>
<p>– Nézz oda! mondám Nahámának, kezét megragadva s a kristályban
ülő alakra mutatva.</p>
<p>A leány erre éles sikoltással rohant az ülő alakhoz s megragadva
annak ökölre szorított kezeit, elkezdte azokat csókolni, s most már
kiabált hozzá valamit, de a zokogás érthetetlenné tette szavait.
Hanem a szavak hangja elmondá, hogy a gyermek örül a feltaláltnak
és siratja az elvesztettet, a ki élettelenül ült előtte.</p>
<p>Én odasiettem hozzá s azt mondám neki:</p>
<p>– Akarod, hogy föléleszszem őt?</p>
<p>Megértette szándékomat, lábaimhoz borult és térdeimet
átkarolta.</p>
<p>– Jól van, tehát segíts!</p>
<p>Nem gondoltam hirtelen arra, hogy minő bolond helyzet lesz
abból, ha fölelevenítek egy embert, a kinek a két lába térdig bele
van nőve egy kristály-csonkba, a miből soha sem lehet
kiszabadítani.</p>
<p>Elővettem sikerkoronázta tudományomat. Bőven bántam az ambrával.
De az öregnél nem olajat használtam, hanem spiritusban
felolvasztott ambrát, az jobban behatolt lompos gyapjuhordó bőrén,
a mit nagyobb siker végett keresztül is szurkáltam tűvel, a szájába
is nagyobb adag ambraszeszt töltöttem s karjait mozgatva, mechanice
erőszakoltam nála a lélekzetvétel újra megkezdését, bevégezve a
műtételt a fejére öntött hideg vizzel; mire a fehér gyapjas alak
egyszerre elkezdett egy nagyot prüszszenteni, és aztán
prüszszentett egymásután nem tudom én hányat? Nem értem rá azt
számlálni, mert abban a pillanatban, a midőn az öreg életre támadt,
a leány felugrott <span class="pagenum"><a name="Page_110" id=
"Page_110">-110-</a></span> mellőlem, hol addig guggolva bámulva
ült, és azzal rohant – nem az életrekölthöz, hanem hozzám a
feltámasztóhoz; leveté magát előttem arczra, átkarolta térdeimet s
aztán hozzáfogott csókolni, a lábaim hegyén kezdve, fel egész a
homlokomig, folyvást ölelve kebléhez és önkivületben lihegve.</p>
<p>Nem számláltam én sem a prüszszentést, sem a csókot.</p>
<p>Utoljára aztán ott maradt, karjait a nyakam körül füzve és
zokogott.</p>
<p>Ezt már értettem.</p>
<h3>LEÁNYKÉRÉS ÖZÖNVÍZELŐTTI MÓDON.</h3>
<p>A föléledt patriarcha is szavához jött ezalatt, bár szava olyan
volt, mintha a föld alól jönne; ércztelen, rekedt suttogás volt az
inkább, csuklórikácsolással vegyítve.</p>
<p>Az első szava ez volt hozzám:</p>
<p>«Amhááretz!»</p>
<p>Megörültem neki.</p>
<p>Hisz ez érthető nyelven volt mondva. Valaha, míg a theologiából
meg nem szöktem, engem is tápláltak a héber nyelvvel. Ez zsidóul
van. Egy pár szót most is értek belőle. Ezt az elsőt például
mindjárt. Az ugyan nem igen hizelgő megszólítás, mert azt teszi,
hogy «te bolond!»</p>
<p>Következett még több is.</p>
<p>Az öreg, alig hogy mumiából emberré lett megint, egész hajdani
aristocraticus hajlamát visszanyerte, elhalmozott rekedt hangja
gunyszavakkal, a mikből leginkább megértettem azt, hogy</p>
<p>«Neszierim!» (rabszolga), «Keraim!» (hitetlen).</p>
<p>Egy párszor «mamszer»-nek is nevezett, a mi csunya
megbántás.</p>
<p>Sejtettem, hogy azért szid, a miért a leányával ily bizalmas
lábon merek állani, s többször ütögetett a mellére, azt kiáltotta,
hogy ő egy «Cohen!» <span class="pagenum"><a name="Page_111" id=
"Page_111">-111-</a></span></p>
<p>Most már bántam nagyon, hogy a Zichyföldön tettem ezt a
felfedezési merényletet, itt még nem hivatkozhatom a polgári
házasságra, ez csak a Ferencz-Józsefföld Lajthán-túli részére nézve
érvényes.</p>
<p>A szép Naháma segélyemre kelt.</p>
<p>Egy kezét vállamra tevé, másik kezének mutatóujját homlokához
emelte s ünnepélyes hangon e szóval mutatott be az öregnek:</p>
<p>– Jore deah. (Tudós.)</p>
<p>– Ssed! (Ördög szava) kiálta a húszezer éves apó.</p>
<p>– Ed! (Tanu) felelt a leány, önkeblére mutatva.</p>
<p>– Makkót mardót! hörgé az öreg a bősz átokkiáltást, melylyel a
becstelen leányokat, kik egy idegen férfit megcsókoltak, szokták a
korbácsbüntetésnek átadni. (Az özönvíz előtt.) Makkót mardót!
süvölté még egyszer az öreg, mire a leány engedelmesen lehajolt a
lábainál heverő czethalidegért, hogy azt korbácsul nyujtsa az
öregnek, és meghagyja vele ostorozni magát. Én elvettem tőle a
korbácsot s odadtam az öregapámnak, de a lányt nem eresztettem
hozzá közel, hogy megverje. Az öreg aztán a kristálytönköt verte a
korbácscsal. Azt lehet.</p>
<p>Ekkor én is megakartam mutatni, hogy értek a nyelvén s mellemre
ütve mondám magamról:</p>
<p>– Reach! (fejedelem) s azzal megfogva a leány kezét, kimondám
nagy ünnepélyesen a Chalizeh alkalmából ellesett végzetes jelszót,
de tagadó ige nélkül.</p>
<p>– Le kachta! (Nőül veszem.)</p>
<p>«Meachssow!» felelt rá hirtelen a leány, kezemet visszaszorítva
mind a két kezével.</p>
<p>«Almanath!» hörgé a tetőtől talpig megőszült ember.</p>
<p>«Meachssow!» ismétlé a leány.</p>
<p>«Almanath!»</p>
<p>Ötször-hatszor elmondták egymásnak ezt a két fatalis szót, mely
a rögtöni, vagy későbbi házasságkötés volt, a «Meachssow» azt
jelenti: «mátulfogva», az «almanath» azt, hogy «attulfogva».
<span class="pagenum"><a name="Page_112" id=
"Page_112">-112-</a></span></p>
<p>Végre az öreg özönvizelőtti haragra gerjedve, kiáltá e rettentő
igét, kezét leánya felé kinyujtva:</p>
<p>«Erwah!»</p>
<p>A leány elsápadt ennél a szónál; egészen elváltozott a szine,
ajkai elkékültek, arczát eltakarta hosszú hajával.</p>
<p>Ez a szó olyan nő jelent, a kinek tiltva van férjhez menni.</p>
<p>Én elszántan léptem az öreg elé s szemébe néztem a XIX-ik
századbeli bátorsággal.</p>
<p>Erre az öreg plyocenei ravasz vigyorgással szőrös ábrázatján
morzsolá ki e szót fogai alól:</p>
<p>«Katlánneth!»</p>
<p>E szóra a leány leesett a földre, szétzilálta a haját és
kristályhomokot szórva a fejére, elkezdett jajgatni keservesen.</p>
<p>A Katlánneth olyan szűzet jelent, a kinek már több vőlegénye
egymásután a menyegző előtt elhalt: Katlánneth azt jelenti, hogy
«férfiölő!» az ilyen szűznek többé férjhez igérkezni nem
szabad.</p>
<p>«Bánom is én, ha Katlánneth vagy is, rubintom!» mondék már most
a magam nyelvén a leánynak s odasiettem őt felvenni a földről.
Ketten vagyunk az egész világon, nincs a mi számunkra törvény! s ha
csak törvény kell, majd hozunk. Magam vagyok itt alsóház, felsőház
és király. De bizony elveszlek, ha hozzám jösz.</p>
<p>Erre aztán az öreg elkezdett sirni keservesen. Tenyereivel a
kristálytönkre ütögetett s többször mondá e szót: «Galóth».
(Fogság.)</p>
<p>Ez azt jelenti, hogy a míg a családfő fogságban van, addig a
család leányának menyegzőt ülni nem szabad.</p>
<p>Szegény öreg! Azon volt hát megijedve, hogy ha a leányát
elveszem, ő itt marad magára, a kristályba befoglalva.</p>
<p>Az iránt megvigasztaltam. Előhoztam vésőmet, kalapácsomat, oda
térdeltem elé, s mutattam neki, hogy én azzal a két eszközzel ki
tudom őt a kényszerhelyzetből <span class="pagenum"><a name=
"Page_113" id="Page_113">-113-</a></span> szabadítani. Egy darabot
próbául le is zúztam a kristály széléből.</p>
<p>Erre elérzékenyült és megáldott e szókkal, a mik a házasságba
beleegyezést jelentik.</p>
<p>«Beer hetibb!» (örvendetes hir!)</p>
<p>A mint azonban e szónál Naháma is odajött mellém, hirtelen
megfogta a patriarcha a leány karját csontujjaival s oda vonta őt
maga mellé a kristálytuskóra, nekem pedig azt sugta:</p>
<p>«Keszubba!»</p>
<p>«Keszubba!» De hát ki az ördög látta hogy az özönviz előtti
emberek is keszubbáról beszéljenek? Én azt gondoltam, hogy az
özönviz előtt ingyen adták a leányt!</p>
<p>De az öreg csak a fejét rázta s ismételte, a markát tartva elém:
«Keszubba! – Keszubba!»</p>
<p>(Ez, a mit mi móringnak, nászajándéknak nevezünk.)</p>
<p>«No hát itt van, nesze: fogjad.»</p>
<p>Ezzel előkerestem neki azt a gyönyörű labrador kristályt az
iszákomból. Nagyon megörült neki s a markába szorította. Hanem azt
mondta rá:</p>
<p>«Kájim li.»</p>
<p>«Kájim li!» Hát ezt is tudod? Hiszen te csak kiadod magadat
özönvizelőtti embernek! Nem vagy te homo primigenius! Hiszen te úgy
tudod a Schulchán Áruchot könyv nélkül!»</p>
<p>«Kájim li» szóval szokta az após megtartani magának a leányért
kapott ajándékot, s ha a leányának adja azt, akkor annak a neve
«parnasza». Ezzel a szóval takargatta azt bele az öreg Naháma
chlamysának szögletébe s akkor megint felém fordult ezzel a
szóval:</p>
<p>«Sekukim!»</p>
<p>«Oh mi a tüzes patkószeg? Még Sekukim? Ennek ezüst is kell!»</p>
<p>Mit volt mit tennem. Volt egy ezüst óralánczom, azt levettem a
nyakamból s átnyujtám neki.</p>
<p>Ez egészen megnyerte a tetszését, az ezüst lánczot Naháma
<span class="pagenum"><a name="Page_114" id=
"Page_114">-114-</a></span> karja körül fonta, mingyárt a válla
alatt s azzal gyönyörködve nézett rajta végig, s végül ráadta a hét
áldást.</p>
<p>Csak azután következett a «Chupa», a mit az öreg el nem
engedett.</p>
<p>A chupa a mennyezet, mely a házasságot szentesíti. Azt hamar
kiállítottam a czethalbőrből, melyet négy kristályoszlopra
kifeszítettem. E nélkül nem lehettem «hoszen» (vőlegény).</p>
<p>E mennyezet alatt keltem össze a szép «Kálémmal», kinek azért
nem kellett levágni a haját, szerencsére az özönvíz előtt még nem
levén feltalálva az olló.</p>
<p>Mindezeket az ügyeket elébb rendén el kellett végeznem, mielőtt
arra gondolhattam volna, hogy az életrehozott embernek valami üdítő
italt adjak, a mire pedig nagy szüksége lehetett. Énokh patriarcha
idejétől mostanáig szomjazni: nem tréfa dolog.</p>
<p>Sejtettem, hogy ősi szokásai között az is meglesz, hogy a saját
ivóedényén kivül másból nem iszik. Azért vésővel kifeszítettem a
kristály közül az emlitett dinornistojás héját, mely maga is apró
kristályok rétegével volt bevonva. Az még akkor is tele volt valami
apró, gombostűfej nagyságú barna ocsuval. Én azt szemétnek néztem s
kiöntöttem. Naháma azonban odajött s szépen felszedte az öltönyébe
az elszórt szemetet, türelmesen. (Most már feleségem volt.)</p>
<p>Én aztán tele töltöttem a féltojáshéjat friss vizzel, a mi közé
egy kevés czethaltejet kevertem s nehány csepp ambraszeszt adtam
hozzá. Az öreg mohón ivott belőle s háladatosan forgatta szemeit az
ég felé.</p>
<p>Azután nekem nyujtotta a kelyhet az ivásra, tőlem Nahámára
köszöntötte azt s mikor üres lett a dinornis tojáshéj, akkor, hogy
semmi se maradjon el a házassági szertartásból, a földhöz csapta
azt mindkét kézzel.</p>
<p>Szerencsére a dinornis tojáshéjnak volt annyi esze, hogy nem
törött szét; ruganyos volt. S ez nem a tojáshéj <span class=
"pagenum"><a name="Page_115" id="Page_115">-115-</a></span>
szerencséje volt, hanem ipam uramé; mert különben nem tudom, miből
adtam volna neki ezentul inni, miután ő az én bádogedényemtől
irtózott. Az ételektől pedig, a miket kináltam neki, még
jobban.</p>
<p>Nem kellett annak se medvegulyáshús, se cachelot nyelv, se
czethalsajt, csak egy kivánsága volt:</p>
<p>«Parperoth!»</p>
<p>Ez a hagyományos növényétel, mely nélkül meg nem történhetik
lakodalom az özönvíz előtti emberek között. Parperoth nélkül nincs
áldás a házasságon, parperoth nélkül ünnepelt menyegzőből amhaáretz
utódok származnak, parperoth nélkül Asmódi garázdálkodik a
házastársak között.</p>
<p>De hát hol vegyem én a parperothot? Azt sem tudom, hogy mi az a
parperoth? De ha tudnám is, hogy mi az a parperoth? Nem terem ebben
az országban semmiféle növény. Ennek az egész botanicai gazdagsága:
moha és zuzmó. Ha te itt növénynyel akarsz élni öreg, felkopik az
állad.</p>
<p>Az öreg pedig türelmetlen volt. Bizonyosan király lehetett
valaha, a ki e szót «lehetetlen» nem ismeré. Szidott és hadonászott
a pálczájával. Szerencsénkre úgy oda volt nőve a trónjához, hogy
nem szállhatott le róla.</p>
<p>Naháma az alatt, mint csendes, engedelmes, parancsfogadó
alattvaló, nem szólt semmit, letérdelt ős apja mellé, vizet öntött
a tojáshéjba, s aztán a kötényéből egy csipetet kivett abból a
haszontalan szemétből, a mit én kiöntöttem s belekeverte a
vizbe.</p>
<p>Néhány percz mulva bámulva láttam, hogy azok a gombostűfej
apróságok elkezdenek duzzadni, egyre nőnek, megdagadnak mogyoró
nagyságura, a rájuk öntött víz egészen eltünik s a helyén egy
rezgő, kocsonyás átlátszó tömeg marad, melynek lila kékes szine
van.</p>
<p>Mikor ez meglett, akkor két tenyerére tette a természetes edényt
s azzal az utánozhatlan édes mosolylyal, a mi a nőkkel
veleszületik, odanyujtá azt az öreg elé. <span class=
"pagenum"><a name="Page_116" id="Page_116">-116-</a></span></p>
<p>Az öregnek reszketett a szakálla az örömtől: szemeit
gyönyörteljesen hunyta le, mikor az istenadta ételhez hozzá
nyult.</p>
<p>Ez a manna!</p>
<p>Most már rá ismertem.</p>
<p>Ez a Lecanora esculenta, melylyel az Ararát sziklái fedve
vannak, s melyet néha roppant csoportokban ragad fel a zivatar, s
száz mértföldnyi messzeségre eső pusztákban elszórja azt. A zuzmó a
fellegek nedvétől feldagad kocsonyává s mikor lehull, kész terített
asztalt ad a pusztában bujdosónak; arasznyi vastagon takarva a
földet.</p>
<p>Ez a puszták mannája! Ezzel lát el még most is egész vidékeket
az ég, a hogy ezt a tudós Thenard a párisi tudományos akadémiában
előadta.</p>
<p>És ezt mi, ujkori emberek, nem vettük eddig figyelembe: pedig ez
egy oly élelmi szer, melyből egy maroknyi egy egész hajó népségének
elég.</p>
<p>Megizlelém a maradékot. Igen kellemes jó izű kocsonya volt az,
kevés kesernyésséggel. Naháma látta, hogy izlik, s aztán
mindkettőnk számára készített új fogást.</p>
<p>Ilyen parperoth a Zichy-hegyen is bizonyosan található lesz,
mert ez csak zuzmó, (lichen faj). Ezt érdemes lesz felkeresni, s az
többet fog érni a hegykebel minden nemes érczeinél és
drágaköveinél.</p>
<p>Ime az özönvíz előtti emberektől is lehet tanulni valamit.</p>
<p>Szent borzalommal nyultam az étekhez, mely századok százain át
épségben megmaradt számomra, kristályban elzárva; s az étek után,
midőn ajkamat egy csók érinté, élő, meleg, édes asszonycsók, azt
hittem, a kristályok is megelevenülnek mind s atomokra oszolva
kérik az Urat, hogy teremtse őket ujra, teremtse halandó embernek,
a ki él és meghal és feltámad és újra él!</p>
<p>Minő csók volt az!</p>
<p>Egy ezer emberöltő ivadékon keresztül váltott csók!</p>
<p>Egy oly lány csókja, a kinek a lelke az egész csillagrendszert
<span class="pagenum"><a name="Page_117" id=
"Page_117">-117-</a></span> végig járta már s most visszatért újra
a földre, épen maradt testének életet adni, s megkérni azt a
csókot, a mi húsz ezer év előtt volt neki igérve itt…</p>
<p>… Rám nézve Naháma nem volt «Katlánneth».</p>
<h3>MENYEGZŐI KÉJUTAZÁS A FÖLD ALATT.</h3>
<p>Házasság után úgy illik mai világban, hogy az ember menyegzői
kéjutazásra menjen.</p>
<p>Az öreget azonban itt nem hagyhattuk magában, étlen szomjan és
sötétben. Hozzá kellett látnom, hogy kikalapáljam a lábait ezekből
a kristály csizmákból, a mikbe térdig volt beszorulva.</p>
<p>«Látod pedig, öreg, nagy áldozatra szánom el magamat, hogy ezt
megteszem a kedvedért. Mert ha egyszer még az emberlakta világba
visszakerülök, s ott téged bemutathatlak, térdig a kristályba
beleszorulva, ezzel minden ember előtt ad hominem be lesz
bizonyítva, hogy mind az igaz, a mit elbeszélek, hogy te valóságos
özönvíz előtti ember vagy; mert hisz a lábad most is benne van az
özönvíz előtti kristályban. De ha azt leverem róla, azt fogja
mondani az a sok tudós sceptikus odakünn, hogy humbug, barnumság az
egész mesém, s nekem semmi tanubizonyságom nem marad, hogy ti
csakugyan a plyocene korszakából származtatok ide, s hogy e szerint
az én feleségem a legrégibb nemes kisasszony a földön, s hogy a mit
ti el fogtok beszélni az özönvíz előtti világ állapotjáról, az
valósággal a pentateuch előtti időknek története.</p>
<p>Azonban nem lehetett Naháma gyermeki érzelmének ellenállanom s
nagy fáradsággal rést tördeltem a kristálytömegben annyira, hogy
egy erélyesebb kalapácsütés után egészen kiszabadultak az apósom
lábai belőle. A kristálynak egy elvált darabja egészen épen maradt,
s abban még világosan látható volt a benne foglalt két emberi
lábnak <span class="pagenum"><a name="Page_118" id=
"Page_118">-118-</a></span> hű lenyomata. Ez mégis élő
tanubizonyság lesz mellettem.</p>
<p>Hanem az öreg oly gyönge volt, hogy őt csak Bábi hátára ültetve
vihettük magunkkal, a kitől eleinte nagyon irtózott; azt mondta
róla, hogy «Jewamah!» (vetélytársnő.)</p>
<p>Vissza kellett, hogy térjek a jégbarlangba, a hol minden
készletemet hagytam s a honnan gyönge reményem volt a felvilágra
ismét feljuthatni.</p>
<p>Ez a reményem egyenesen a jégbarlang alkotásán alapult.</p>
<p>A volcáni kataklizma alatt azok a roppant függő jégtömegek, a
mik a barlang padmalyáról alá meredeztek, okvetlenül leszakadtak,
halomra omlott a jég-orgona, jégfüggönyével együtt, s akkor annak
romjai valamely irányban annyira megtöltötték az alsó üreget, hogy
abból a medve segítségével fel lehet majd kapaszkodni a felső
karzatra.</p>
<p>Hogy a medvék nincsenek most a barlangban: annyi bizonyos. A
földrengés kiűzte őket onnan. Sőt valószinüleg elűzte az egész
szárazföldről: azok kimenekültek a jégcontinensre.</p>
<p>Leginkább óhajtottam azt megtudni, hogy mi történt ez alatt a
Tegethoffal?</p>
<p>Ha elszakadt a szárazföld a jégcontinenstől, velejött-e a hajó
is, vagy elmaradt a jég között?</p>
<p>Mikor elindultunk kristálybarlangunkból, az én öregem hozzá
fogott, hogy egy hálazsolozsmát énekeljen az Urhoz; ők még akkor
jutottak a kristály közepébe, mikor ez a darab föld a forró égöv
alatt uszott, annálfogva, ha ki nem veszett elméjükből az
emlékezet, szép meglepetés lesz rájuk nézve, ha az éjszaksarki
tájképet egyszerre meglátják maguk előtt, s hiába várják a nap
megjelenését az égen.</p>
<p>Jó szerencse volt most rájuk nézve az a két medvebunda, a mit a
jégbarlangban hátrahagytam. <span class="pagenum"><a name=
"Page_119" id="Page_119">-119-</a></span></p>
<p>Odáig nem volt azokra szükség. A közbeeső két barlang, összekötő
folyosóival együtt, tulságosan is meleg lesz most.</p>
<p>Az öreg «Sabbaoth»-ot is emlegetett mikor a medve hátára
felültettem. Természetesen szombatnapon nem szabad útra kelni
istenfélő embernek; hanem én aztán megmagyaráztam neki, hogy itt
félesztendeig tart a nappal, félesztendeig az éjszaka, annálfogva
csak minden hetedik esztendő a szombat. Ez az esztendő a csütörtök;
most épen három fertály octoberre: «Tischri».</p>
<p>Úgy látszik, belenyugodott.</p>
<p>S ezzel megindult a karaván. Elől Bábi a hátán ülő s a bundájába
kapaszkodó ősapával; nyomában Naháma, ölében vive tojáshéj edényét;
s leghátul én, hátamon az iszákkal.</p>
<p>Utunk a bazaltbarlangig sokkal járhatóbb volt, mint jövet, az
összeszorított palarétegek hosszú deltaalaku folyosót nyitottak
előttünk, melyen át nem kellett négykézláb mászva haladnunk.</p>
<p>A növekedő hőmérsék jelezé a bazaltbarlang közeledtét.</p>
<p>A tárna végén, mielőtt belépnénk az üregbe, melyben még mindig
szerfelett nagy a hőség, megpihentetém a familiámat. Hozzá láttunk
a frugális lakomához; aztán nehány órai álmot engedtünk magunknak,
körülfeküdve természetes kerevetünket, a medvét. Én a paradicsomba
álmodtam magamat. Talán nem is álom volt?</p>
<p>Reggelre kelve aztán neki indultunk a barlangon átkelésnek.</p>
<p>Ez jó nagy darab feladat volt.</p>
<p>A töveikből kidült szélső bazaltoszlopok keresztül feküdtek a
barlang alsó karzatának párkányain, mintegy hidat képezve. Hanem az
igazán ördöghidja volt. Helyenkint félöles hézagok támadtak a
leomlott oszlopok között, miken át kellett ugrálnunk. Ugrani én is
tudok, Naháma tud még jobban, mint én; de a hátamon levő iszáknak
<span class="pagenum"><a name="Page_120" id=
"Page_120">-120-</a></span> embernyi terhe volt; az nem tanácsolta
az együtt ugrást.</p>
<p>Annálfogva azt kellett tennünk, hogy az utunkat álló hasadékokon
előbb átszökött Naháma, azután én egy kötelet vetettem át neki, s ő
annálfogva áthúzta az iszákomat a tulsó bazaltoszlopra: mire aztán
én is utána ugrottam.</p>
<p>S a bazalton időzés nem volt kellemetes.</p>
<p>Az még most is a félig kihült vas forróságával birt, s az asbest
harisnyák megvédték ugyan lábainkat az égéstől, de nem attól, hogy
a forróságot kellemetlenül érezzük.</p>
<p>Végre egy hét méternyi szélességű nyilás állta utunkat épen a
barlang tulsó széle előtt.</p>
<p>Ezen már nem mehetünk át semmiképen. Ekkora hosszugrást nem
koczkáztathatunk: az angol telivérnek való.</p>
<p>Kikerülni pedig semerre se lehetett. S alant a tátongó
mélység.</p>
<p>Bábi rég átszökött e tátványon, s a mint a túlpartra érve,
visszatekintett, meglátott bennünket ott rekedten. A bölcs medve
nem gondolkozott sokáig; hirtelen leheverte magáról a hátán ülő
ősapát, s vissza szaladt hozzánk, oda se nézve annak a kis
örvénynek.</p>
<p>Most azután elkezdődött közöttünk a vita, hogy melyikünket
vigyen át elébb? Én azt akartam, hogy Nahámát, Naháma azt akarta,
hogy engem.</p>
<p>Bábi pedig türelmetlen volt, az ő talpai nem tűrhették a bazalt
forróságát egy helyben állva, neki nem voltak asbestharisnyái; míg
mi egymást biztattuk, ő határozott, hirtelen hátulról a térdeim
közé furta a fejét s felkapott a hátára iszákostól együtt s egy
percz alatt átugrott velem, s nem tett le a szakadék tulsó oldalán,
hanem nyargalt ki velem egész a túlpartig.</p>
<p>Naháma olyat sikoltott, hogy a bazaltfal visszhangzott bele.
<span class="pagenum"><a name="Page_121" id=
"Page_121">-121-</a></span></p>
<p>Én visszanéztem rá s kiálték neki, hogy várjon, a medve rögtön
visszatér ő hozzá.</p>
<p>A szegény gyermek azonban meg volt rémülve, hogy elmarad tőlem s
én csak azt láttam, hogy neki fut annak a hét méternyi hasadéknak,
félig felhuzott öklökkel, s annak a szélére érve, hirtelen
meghajtja térdeit, ökleivel szétcsap, lábaival felpattan a levegőbe
s mint a gazella, átrepül azon a hét méternyi széles
örvényhasadékon.</p>
<p>No nem tudom, hány nagyságos asszony csinálná ezt utána, azért,
hogy a férjétől el ne maradjon?</p>
<p>Aztán futvást jött utánam, úgy, hogy egyszerre ért Bábival a
túlpartra.</p>
<p>Ott aztán elkezdett kaczagni. Most hallottam először kaczagni. A
világon ez a legszebb dal, zene, melódia. Egy asszony kaczagása, a
ki örül, őrjöng, szeret. Nyakamba borult; én szidtam: ő csókolt és
kaczagott. Én halálra voltam rémülve: ő pedig boldog volt a
diadalától.</p>
<p>Ettől fogva láttam ragyogni, eddig csak lesütött szemeit, mikor
rám nézett.</p>
<p>Tudta, hogy valamiben győztes volt. Meggyőzött arról, hogy
szeret, hogy saját akarata van, és hogy nem fél. S ő már tudta azt,
hogy engem erről meggyőzött.</p>
<p>Veleszületett tudomány volt ez a nőnél úgy látszik már huszezer
év előtt is.</p>
<p>Rövid siesta után tovább indultunk, a malachitbarlangot
felkeresni. Emitt a hőség tűrhetetlen volt.</p>
<p>Ősapánk egészen belenyugodott az utazásba s a medveháton ülve,
bóbiskolt, míg mi édes eszmecserékkel töltöttük időnket útközben.
Azt is annak tulajdonítottam, hogy olyan melegem volt. S nem jutott
eszembe a hőmérőt nézegetni, hogy hány fokot mutogat?</p>
<p>Pedig hát valóban folytonos volt a melegség az egész
sziklafolyosón át, a minek az okát csak akkor tudtam meg, mikor
eljutottunk a malachitbarlang torkolatához.</p>
<p>A kék tó nem volt sehol.</p>
<p>Az a roppant tömeg rézgálicz a földrengés alatt egyszerre
<span class="pagenum"><a name="Page_122" id=
"Page_122">-122-</a></span> kristálylyá alakult s a mint a
vegybomlás idegen hatásszereket kevert közé, majd roppant lazurkék
táblákban fedte a sziklaoldalokat, majd meg vese alakú kék kavics
halmazokban volt feltorlódva. A tó fenekén már fehér szint
mutatott; ezt a hőség okozta, míg egy oldalon zöld bársonynyal
húzta be a sziklaormokat, melyből veres kristályok csillámlottak
elé. Gondom volt rá, hogy a hol a nagy retorta fenekén holmi gyanus
fehérszürke foltokat látok, a karavánt arra ne vezessem. Az ott
kénsavas kálival egyesült rézgálicz, a mi a puszta rálépéstől
felrobban. A most alakult mindennemű kristályok, mik a chlor, réz
és ammoniák vegyülékeiből támadtak, maguktól is szétpattannak olyan
sziszegéssel, minő a forró érczlapra öntött vizé.</p>
<p>A malachit-terem hőmérséke a kristályalakulás miatt huszonnégy
fokra emelkedett. S e «kőszületés» még nem volt befejezve. A
kristályok nőnek! Több apró egyesül egy nagyobbá: egy új kristály
elnyeli a másikat, néha egészen idegen kristályt. S az elnyelő
kristály a legyőzöttet összezúzza, míg a bezárt aranylapocskának
még a széleit sem görbíti meg, s a bogár szárnyát töretlen
hagyja.</p>
<p>A barlang fenekén, hol e kristályok legvastagabb réteget
képeztek, legnagyobb volt a meleg. Innen a felső párkányzatra
felhatolva tűrhetőbb lesz a lég.</p>
<p>A réztrón, a malachit sziklák nem mozdultak meg helyeikből.
Hanem egészen más meglepetés várt reám.</p>
<p>Első gondom volt a családom számára felütni a sátort; azután
venni a vasrudat, csákányt és köteleket s Bábival neki indulni a
jégbarlanghoz vezető kijárás kémszemlészetének.</p>
<p>Ide nem vihettem magammal Nahámát. (A jég közé, ebben az
öltözetben!) Megvártam, míg elalszik, akkor lámpa nélkül, csupán a
fénymágnesek világításánál kibotorkáztam Bábi segélyével a
barlangból a folyosóig, s csak ott gyujtottam meg a lámpásomat.
<span class="pagenum"><a name="Page_123" id=
"Page_123">-123-</a></span></p>
<p>Arra bizonyosan számítottam, hogy a kürtő felett, melyen a
jégbarlangból alá szálltam, egész tömkelegét fogom találni a
jégromoknak, mik a földrengésben a padmalyról alá szakadtak; de úgy
okoskodtam, hogy a malachitbarlangból feltörő hőlég bizonyosan
tovább emelte a jég között is ezt a pinczegégét, s annyit
olvasztott belőle, hogy keresztül lehet rajta búvnom. Okvetlenül
meg kellett elébb kapnom azt a két medvebundát, mielőtt
«embereimet» magammal hozom a jégbarlangba, aztán meg ki a
jégvilágba.</p>
<p>De nagyszerű lett a csalódásom! Nem jég állta az utamat, hanem
víz! Mikor ahhoz a helyhez értem, a hol a fehér patak egy mély
sziklaörvényben elvesz, megdöbbenve láttam, hogy az nem csermely
többé, hanem hegyár, mely sebes rohanásában méternyi magasan tölti
meg a sziklafolyosó talaját, s mikor nagy kínnal előre hatoltam,
Bábi hátára felülve, e sebes árban s eljutottam ahhoz a
katlanlyukhoz, melyen át kelle bujnom a barlang kürtőjéhez, azt
egészen betöltve találtam a rohanó ár által. A jégbarlangból most
már nem csorog a víz, hanem omlik.</p>
<p>Mi okozhatja azt? megáll az eszem e kérdésnél. Hisz a
malachitbarlang melege nem hatolhat ekként a vízár miatt fel a
barlangba. Nem is elég arra, hogy egy egész jégbarlangot
felolvaszszon. Annak felülről kellett olvadásba jönni; de
mitől?</p>
<p>Akármitől! Nekem csúfra vissza kellett térnem!</p>
<p>Most aztán igazán meg vagyok fogva.</p>
<p>Tűzön, sziklán, robbanó gázon át tudtam hatolni; de a víz ellen,
se tudomány, se erőszak.</p>
<p>Itt kell várnom, míg az egész jégbarlang tömege lefolyik.</p>
<p>Visszatérve a barlangba: Nahámát felköltém gyöngéden s aztán
vettem a pergamenttáblámat s elkezdtem számítani.</p>
<p>Ha ötszáz méter szélességű, négyszáz méter hosszuságu,
<span class="pagenum"><a name="Page_124" id=
"Page_124">-124-</a></span> százötven méter mélységű jégtömeg vizzé
válik: hány hektoliter lesz belőle? Ennyi hektoliter hány
kilogrammot fog nyomni? Ennyi kilogramm súly mellett hány
hektoliter folyadék omlik keresztül egy méter magasságú s hetvenöt
czentimétér széleségű nyíláson? Hány óra, hány nap kell rá, míg az
egész lefolyik? S hány óráig, hány napig tartanak el az én élelmi
szereim? S úgy találtam, hogy «több nap, mint kolbász!» sajt,
füstölt nyelv és manna fog hamarább elfogyni, mint a víz.</p>
<p>Naháma bámulva nézte, vállamra dülve, hogy micsoda ákombákot
csinálok ott össze-vissza? kérdezte, mi az?</p>
<p>Kezdtünk már egymás nyelvén érteni.</p>
<p>Én megértettem vele, hogy nem lehet odább mennünk. Ide vagyunk
zárva. Ő megcsókolt és nevetett.</p>
<p>S aztán, mikor megtudta, hogy sokáig itt kell majd
vesztegelnünk, az asszonyi ösztön azt sugallta neki, hogy keressen
valami dolgot magának. A kőselyemből kifejtette a ragyogó
matringokat, felkötötte guzsalyára, megfonta fonálnak, aztán két
halideg pálcza segélyével (az volt a plyocenei szövőszék) két
arasznyi széles végekké szőtte azt össze, a míg két akkora darab
szövet lett belőle, hogy az ősapát nyakától lábáig betakarta. Ruhát
készített az öregünknek. A minek aztán az úgy örült.</p>
<p>Mikor feladta rá a köntöst, mely egyszerre patriarchai
méltóságot kölcsönzött az öregnek, az megcsókolta Naháma
homlokát.</p>
<p>S oh mily kiszámító, mily ravasz még az ősasszony is a maga
tanulatlan eredetiségében.</p>
<p>Mikor az öreget az új köntössel ilyen jó kedvre hangolta, akkor
elkezdte körülczirógatni, hizelgett neki, az ölébe ült, míg végre
kicsalt belőle valami titkot: a mire hirtelen felém villámlott
szemeivel diadalmasan, és aztán addig kapargatott az öreg ezüsthaju
fejében, míg azt eltalálta, akkor aztán odafutott hozzám, fülembe
sugva:</p>
<p>– Más kijárás! <span class="pagenum"><a name="Page_125" id=
"Page_125">-125-</a></span></p>
<p>– Ő mondta? Vajé Dabber! De hol?</p>
<p>Naháma hamisan és okosan felelt, fejemre tevé kezét:</p>
<p>– Jore Deah vagy. Találd ki.</p>
<p>– Hát ő nem mondja meg?</p>
<p>– Nem szabad.</p>
<p>– Ki tiltja?</p>
<p>Naháma ajkára tette mutató ujját s aztán felemelé azt a
magasba.</p>
<p>(Az, a kinek a nevét nem szabad kimondani…)</p>
<p>Jól van öreg! Hát megmutatom neked, hogy csakugyan «Jore deah»
vagyok. Ha van más kijárás is ebből a barlangból, arra én
rátalálok! Ezt fogadom.</p>
<h3>KAIN SIRBOLTJA.</h3>
<p>Ekként okoskodtam.</p>
<p>Ha van valahonnan másfelé kijárás ebből a barlangból, úgy azt a
hévmérőnek okvetlenül meg kell mutatni. Befütött szobában a
hévmérő, az ajtó vagy ablak közelébe akasztva, mindig alantabb
fokot mutat, mint az átelleni falon.</p>
<p>Ennélfogva a hévmérőt különféle sziklaoldalakra és
malachitdarabok mellé raktam le, azt lesve, hogy nem száll-e
valahol alább? Mindenütt egyformán mutatott.</p>
<p>Sikertelenül kutattam s az öreg gúnymosolygása nagyszerű volt,
valahányszor csüggedten tértem vissza. Az ilyen fanatikus
patriarcha gyönyörűségnek tartja azt, ha együtt meghalunk itt éhen
s még akkor sem fedezi fel a kijárást, a mit rajongása eltilt. S
mindannyiszor buzgó énekre fakadt, a mihez ugyan nem volt hangja,
csak fujtatott, mint az elkopott sipláda.</p>
<p>Ezalatt az én Bábim folyvást ott ült, vagy feküdt a legelőször
kiválasztott helyén, a roppant malachitsziklán s nyalta a talpait.
Most még szebb papiros nyomtató volt, egy kék medve zöld
talapzaton. <span class="pagenum"><a name="Page_126" id=
"Page_126">-126-</a></span></p>
<p>Egyszer nagyot ásított Bábi, mikor mellette elhaladtam.
Úgylátszott, megunta a dolgomat nézni.</p>
<p>Ejh, gondolám magamban, hátha azt a malachitdarabot is
megkérdeznők. Ez ugyan egészen szabadon áll: de kisértsük meg.</p>
<p>Letettem a hévmérőt a kődarab aljára s mellé térdeltem, s már öt
percz mulva örömtől felvillanyozva ugrottam fel. Hévmérőm higanya
aláfelé halad!</p>
<p>«Itt van!» kiálték, megütve a vasrúddal a sziklát.</p>
<p>Ekkor egy rekedt rikácsolás üté meg fülemet. Az öreg
kétségbeesésének hangja volt az. Egyetlen hang, mint a hogy némely
vadállat csak a végveszélyben tud hangot adni: úgy tört ki a rekedt
suttogásból az ő ordítása.</p>
<p>Kitaláltam a rejtegetett titkot.</p>
<p>Az öreg kétségbeesése elárulá, hogy jó helyen járok.</p>
<p>Naháma az öreg jajkiáltására odafutott hozzá, míg Bábi leugrott
a malachitszikláról, s vihogva ugrált körülöttem és körmeivel tépte
a sziklát, hogy meglátszott az ujjai helye rajta.</p>
<p>Én aztán nekifeszítettem a vasrudat a malachitsziklának, hogy
elhengerítsem onnan.</p>
<p>«Haha!»</p>
<p>Az öreg nevetni kezdett.</p>
<p>Azon a sziklán tilalom van!</p>
<p>Ujabb fogalmak szerint ez a tilalom nem abban rejlik, hogy Uriel
angyal lepecsételte, hanem hogy a szikla tizenöt métermázsát nyom.
Azt valaha tíz ember hengerítette ide. Vasrudam elgörbült az
emelésben; de a szikla meg sem mozdult.</p>
<p>«Haha!» Nevetett tompa hörgéssel az öreg, s nem eresztette
Nahámát segítségemre; engedte, hadd küzdjön a dæmon fia egyedül.
Emelje el, ha tudja, azt a követ, a mit tíz férfi gördített
oda.</p>
<p>Pedig az ördöngös XIX. századbeli ember elemeli azt onnan, öreg,
egyedül: ha neki fog.</p>
<p>Felmásztam a malachitszikla tetejére s elkezdtem abba
<span class="pagenum"><a name="Page_127" id=
"Page_127">-127-</a></span> csákányommal lyukat fúrni. Kemény a kő!
Sok óra telt bele, míg akkora lyukat tudtam kivágni belőle, mely a
robbanó töltényt befogadja.</p>
<p>Az öreg nevette a munkámat. Egy évig sem töröm így össze azt a
sziklát.</p>
<p>Csak várj öreg! Egy percz is elég lesz.</p>
<p>Beleillesztém a töltényt a vésett lyukba; a gyutacsot
tempiroztam, aztán homokkal tömtem be a fenmaradt nyilást a töltény
felett, s azzal leugrottam a szikláról, s odasiettem az öreghez és
Nahámához. Egy szikla mellé vontam őket, mely által a robbanás elől
meg legyenek védve. Elővettem az órámat, s számláltam a perczeket.
Az öreg bámulva nézett rám, hogy mit csinálok.</p>
<p>Most a gyutacs utolsó percze is lejárt. Akkor én hirtelen
magamhoz öleltem Nahámát, testemmel eltakarva fejét s
felkiálték:</p>
<p>«Szikla, nyilj meg!»</p>
<p>Egy robbanás hangzott, s a tömör malachittönk kétfelé szakadva
esett jobbra balra, míg a támadt fehér füstfelleg, mint egy
elszálló szellem vonult tova a barlang sötét boltozata felé.</p>
<p>A patriarcha arczraborulva esett a földre. Az Úr csodájának
tartotta ezt.</p>
<p>S a szétvált malachitszikla alatt ott tátongott egy
sziklafolyosó ürege.</p>
<p>«Kelj fel öreg, és haladjunk.»</p>
<p>E percztől fogva én voltam az ősapó védszelleme. Elismerte
fensőbbségemet.</p>
<p>A lámpavilágnál leszálltunk a menetelesen alávezető üregbe,
melynek hőmérséke sokkal alantibb volt, mint a malachitbarlangé. A
folyosó lassankint egy vereses sziklatömegbe vezetett bennünket,
melyre rögtön ráismertem, hogy az tufa-kő.</p>
<p>Az a ritka, száraz, porladó kőtömeg, melybe a római katakombák
vannak ásva: a puzzolan-tufa.</p>
<p>A folyosó, mely ezen átvezetett, olyszerü volt, mint a
<span class="pagenum"><a name="Page_128" id=
"Page_128">-128-</a></span> lávában támadt repedések s egy helyütt,
mintha egy nagy megkövesült buborék helye volna, egy gömbölyű
üregbe vezetett.</p>
<p>Az egész üreg veres volt, falai fénytelenek, komoran
egyhanguak.</p>
<p>A talaj közepére pedig egymástól két méternyi távolban volt
elhelyezve tizennégy óriási kehely.</p>
<p>Nem emberalkotta mű. A tenger terménye ez. Növényállatok
készítik. Egy óriási szivacs, mely kovarczczá válik, tökéletes
serlegidomban alakulva: néha embermagasságnyi példányokban. A
hajósok «Neptun serlegének» nevezik azt.</p>
<p>A tizennégy «Neptun-serleg» le volt takarva ugyanannyi sima
narancssárga négyszögű kőlapokkal. Ez is természet alkotása, nem
emberkéztől van faragva. A hajdani «lapis quadratus» az, az olaszok
tufa litoideja.</p>
<p>A tizennégy óriási serleg között pedig feküdt egy emberalak.</p>
<p>Egy fővel magasabb, mint a mostani emberek. Egészen ősz haja
messze elterül feje körül, testét hófehér gyapjú fedi végig, mely a
bőr szinét nem engedi látni; arczát takarja a fehér szakáll,
lehunyt szemeit a hosszan alánőtt fehér szemöldök, kezei is
pehelylyel rakva végig.</p>
<p>Csupán a homlokán látszik a szürke, szintelen bőr, s e homlok
közepén, épen a két szemöldök között van egy nagy fekete folt: egy
anyajegy, egy «naevus», s azon a kondor szőrpehely még most is
fekete.</p>
<p>Az ősapa reszketve fogá meg kezemet jobbjával s félelemtől
remegő balját kiterjesztve a fekvő alak felé, súgá fülembe e
nevet:</p>
<p>– Kain.</p>
<p>… Az első gyilkos a földön.</p>
<p>… A testvérgyilkos ős.</p>
<p>… A kinek az Úr ezt az átkot mondá:</p>
<p>– Fuss a földről, fuss az én orczám elől! Legyen ellenséged
<span class="pagenum"><a name="Page_129" id=
"Page_129">-129-</a></span> a föld; és ne adjon neked ingyen
gyümölcsöt. Bujdosó légy. És meg ne tudj halni!</p>
<p>És aztán bélyeget ütött homlokára, hogy legyen ismeretes az
emberek előtt és «hétszer átkozott legyen az, a ki őt megöli».</p>
<p>Az a bélyeg most is ott van még a homlokán.</p>
<p>És mi mindnyájan, a kik az arczunkon ilyen fekete lencsét
viselünk: ez első szülött utódai vagyunk, Kain-ivadék.
Aristocraták. A többi mind Seth-ivadék, a harmadik fiu családja.
Abelnek nem volt utódja, mert épen a menyasszonyaik felett vesztek
össze s Ábelt vőlegény korában ölte meg vetélytársa.</p>
<p>Az első vetélytárs. Az első gyilkos. Az első elitélt ember. Az
első földönfutó. Az első földmives.</p>
<p>A reszketés, mely az ősapát megkapta, rám is elterjedt. Csak
Naháma nem érzé azt. Ő az ő gyermekszivével csak azt tudta, hogy
legelső ősapja az, a kit maga előtt lát s a gyermeki kegyelet
ösztönszerü vonzalmával csuszott oda hozzá térdein s aztán
áhitattal megcsókolá a nagy halottat. Azon a helyen csókolá meg, a
hol őt az Úr megbélyegezte, azon a fekete, letörölhetetlen, örök
időkre elmulhatatlan folton a homlok közepett.</p>
<p>S arra az egész hulla egyszerre porrá omlott.</p>
<p>Hamuvá lett minden atomja, mint a hogy porrá omlanak a legelső
érintésre azok az épen megmaradtnak látszó alakok, miket a pompéji
lávatuffban találnak.</p>
<p>Minden: haj, kéz, koponya, egy alaktalan portömeg lett.</p>
<p>Az emberi testnek megvan az a kiváltsága, hogy tökéletesen porrá
váljék, ne maradjon meg, mint az állatok csontjai, új világok
számára bujdosó csodának.</p>
<p>Kain megszünt viselni az Úr átkát, azt a megismertető bélyeget
homlokán.</p>
<p>Egy gyermek önzetlen szeretetéért, egy nő ártatlan csókjáért
visszavette azt róla az Úr!</p>
<p>Most már csakugyan a mi örökségünk volt a tizennégy serleg.
<span class="pagenum"><a name="Page_130" id=
"Page_130">-130-</a></span></p>
<p>Az ősapa hétszer leveté magát a földre a drága hamvak előtt, s
meghasogatta egyetlen köntösét, az amianth palástot és sirt
keservesen.</p>
<p>Hanem azután, hogy kiállotta az árvaságrajutás legelső
fájdalmait, akkor kézen fogta Nahámát és odavezeté az egyik
Neptun-serleghez, s ráveté arra öt ujjahegyét, s e szót rebegé:</p>
<p>– Nedánja. (Ez a te nászhozományod.)</p>
<p>Kiváncsi voltam rá, megtudni, mi lehet abban?</p>
<p>Ősapó inte, hogy segítsek leemelni a silicat-spongia kehelyről a
tuffa födelet.</p>
<p>A legörvendetesebb meglepetés várt rám.</p>
<p>A Neptun serleg töltve volt buzával.</p>
<p>Nem olyan buza ez, minőt ma ismerünk. Fehér és átlátszó,
tojásdad alakú és három élű. Hasonló azokhoz, a minőket az egyptomi
mumiák szájában találnak, de annál nagyobb. Egy kiveszett faj,
melyet még nehány század előtt a velenczei kereskedők, kik azt
Taganrogbul hozták, «grano duro»-nak neveztek.</p>
<p>A többi serlegeket is sorban feltakarva, mindegyiket megtöltve
találtam a hajdankor ingyentermő növényeinek kenyéradó magjaival,
rétegbe halmozva egymás fölé; az «égharmatpép» (festuca fluitans) –
a «vérköles» (digitaria sangvinalis), a «Jób könyei» (Coix lacryma
Jobi), a «mocsár-rizs» (zizania palustris), az «áldott kása.»
(Elymus.) Egy serleg halmozva volt azokkal az apró gumókkal, mik
egy fű gyökerén teremnek, (Cyperus Esculentus.) És még számtalan
mag, gumó, vetemény volt ott, melyre nem ismerék; melynek tán faja
is kiveszett már, a kenyérteremtés primitiv gyüjteményei, mikkel az
ősember kisérleteit tevé titokteljes anyjánál, a természetnél,
keresve föld felett és föld alatt, és vizfenekén azt a minden
fáradságok jutalmát, az emberi élet föltételét, a minek neve
«mindennapi kenyér.» Ott voltak a kelyhekben a luzula lencséi, mit
a gyermekek «nyulkenyér»-nek hínak, tófenék termette gesztenyék,
lisztes sulyom: a nunufár mákmagjai, <span class="pagenum"><a name=
"Page_131" id="Page_131">-131-</a></span> mikből Herodes idejében
az egyiptomiak kenyeret sütöttek s mit a zsidók «Orias el Nil»-nek
neveztek; a kék nunufár cseresnyemag nagyságú babjai, s a pompás
«tamara» (nelumbium) borsói, miket az egyiptomiak szent növénynek
tartottak s mocsárba vetettek el; a vad indiánok liszttermő gumói,
a «ticor» (Maranta), a cardamomum ékalakú magjai, miknek ős
termelés módja az volt, hogy egy őserdőt leégettek, s annak a
helyén egyszerre felnőtt a magtermő cardamomum, s termett mívelés
nélkül mindaddig, míg ujra el nem nyomta az erdő. Itt találtam meg
egyikében a serlegeknek Bruce «Ensete edule»-ját, melynek ágaiban,
mint a bodzabél, úgy terem a liszt; ez volt Egyiptomban a kenyér,
mielőtt a buzát felfedezték.</p>
<p>És ezt mind Kain találta fel: a gyülölt, a megbélyegzett, a
számüzött Kain! Kinek nevét most is szidalomnak használjuk. És ő
hagyta ránk a kenyértermesztés örökségét.</p>
<p>S a hitrege tanulsága mélyértelmű. A «kenyér» az, a mi a
testvérgyilkos hajlamokat ébreszti. Kenyér az, a miért egymást
gyülöljük. Kenyér az, a miért testvér a testvért üldözi,
szidalmazza, halálra keresi; a miért irigy, a miért lázadó, a miért
hódító. Az a kenyér.</p>
<p>Kain kettős öröksége együtt szállt reánk s együtt száll tovább
unokáinkra: a kenyérkereset és a testvér-gyülölet.</p>
<p>A fölmívelés ősapjának sirját mivel lehetett volna pompásabban
feldiszíteni, mint azoknak a füveknek a termékeivel, mik az emberek
millióinak táplálékot adnak?</p>
<p>S a fűmag örökkévaló. Olyan az, mint a gránit. Ezredéveken át
eláll.</p>
<p>E tuffabarlangban semmi nedvesség nem férhetett hozzá. Olyan
volt minden szem, mintha az idén aratták volna.</p>
<p>És ez mind az én örökségem. Kaptam a feleségemmel.</p>
<p>Drága örökség! Többet ér a malachitbányámnál! Ez <span class=
"pagenum"><a name="Page_132" id="Page_132">-132-</a></span> élelmet
biztosít számunkra évekig. Nincs többé inség a Ferencz
József-földön!</p>
<p>Hálateljesen csókolám meg Lámekh ősapám orczáját.</p>
<p>Jól gazdálkodtál utódaid számára, derék öregem.</p>
<h3>ŐS GENEALOGIA.</h3>
<p>Tudom én azt jó előre, hogy mindezekre, a miket én itt megirtam,
sok oldalról fogják azt mondani, hogy mind ez talán nem is igaz?
Messze földön járt embernek nem igen hiszik el a szavát.</p>
<p>Előjönnek majd a geologusok, chemicusok, geographusok,
orographusok, physicusok, philologusok, oeconomusok, tengerészek,
talmudisták, operateurök bebizonyítani, hogy mind ez lehetetlenség:
a medveszelidítés, az özönvíz előtti hús megehetősége, az úszó
szárazföld, a kristályalakulás csupa képtelenség, hogy a búza nem
áll el olyan sokáig, hogy az emberfeltámasztás lehetetlenség, hogy
az ősemberek azon a nyelven nem beszéltek, hogy a szertartások
későbbi dátumuak; – de a kik legjobban meg fognak támadni, előre
látom: az exegeták.</p>
<p>Kétségbe fogják vonni, hogy az én dédapósom csakugyan Lámekh
patriarcha. Hogy élhetett volna Lámekh az özönvíz idejében?</p>
<p>Az irás világosan megmondja, hogy Noé hatszáz esztendős volt az
özönvíz évében, s ez idő alatt az ősök legvénebbjei is meghaltak
már; holott (életkoruk hosszúsága mellett), nyolcz nemzedék találta
egymást élve, s Ádám apánk még élt, mikor a hetedszeres unokája
Lámekh, Mathusálem fia született.</p>
<p>Az én öregem azonban, mint már előadám, nem a harmadszülött Seth
utódja, Lámekh; hanem a Kain utódja, Lámekh.</p>
<p>A többi patriarchákról mind feljegyzé az irás, hogy miután ennyi
évet betöltöttek, akkor meghaltak. <span class="pagenum"><a name=
"Page_133" id="Page_133">-133-</a></span></p>
<p>Az én dédapósomról pedig ezeket jegyzé fel az irás:</p>
<p>Lámekh két feleségének neve volt Adah és Czilla.</p>
<p>Adah gyermekei voltak Jábál és Jubál.</p>
<p>Jábál találta fel az építés művészetét, ez a minden építészek,
kőfaragók és házi urak őse. Jubál találta fel a lantot és a dudát
(a franczia szöveg orgonának, a magyar hegedűnek, a német fuvolának
fordítja azt,) tőle erednek a költők, zenészek, énekesek és
kántorok.</p>
<p>Czillah gyermekei voltak Tubalkain: ez találta fel a kalapácsot,
a fegyvert, ez a kovácsok, gépészek és katonák ősapja. Ennek a huga
volt Naháma, a ki felhagyta magát találtatni én általam.</p>
<p>Mózes I. k. VI. Része 23-ik versében ez van följegyezve
Lámekhről, a magyar Károli Gáspár-féle fordítás szerint: Lámekh így
szól a feleségeihez: «Oh Adah és Czilla, ha én valamely férfiútól
sebet vennék is, vagy valamely vastag ifjutól kéket, megölném azt
mégis.» – Más nyelveken az eredeti szöveget azonban így
magyarázzák: «… Most öltem meg én egy erős férfiút sebbel és egy
vastag ifjút kék ütéssel.» (Így érthetőbb is.)</p>
<p>S a 24-ik vers így folytatja: «Ha Kain hétszer van megvédve a
haláltól, úgy Lámekh hetvenhétszer.»</p>
<p>Ezt mondja az irás.</p>
<p>Már most sokszorozzunk egy patriarchai életkort hetvenhéttel s
nem fogunk többé semmi képtelenséget találni abban, hogy Lámekh ős
még most is él.</p>
<h3>AZ UJ ÉG.</h3>
<p>Lámekh ős három napig nem volt rábirható, hogy elhagyja Kain
sirboltját. Neki az alatt folyvást ott kellett maradni és siratni a
régen megholtat. Én azonban ez idő alatt az után láttam, hogy
megtaláljam innen a kijárást.</p>
<p>A tufabércz természetalkotta katakombáiból Lámekh utasítása
nélkül is ki tudtam igazodni. <span class="pagenum"><a name=
"Page_134" id="Page_134">-134-</a></span></p>
<p>Azok, a kik Kaint ide eltemették, sötétben nem járhattak,
fáklyákkal kellett jönniök.</p>
<p>Egy folyosóban megtaláltam az elhányt fáklyák maradványait. Az
ősi időkben a calamus albus (fehér rotáng) szárai szolgáltak fáklya
gyanánt. Ezek taníták meg az első embereket tűzgerjesztésre. Két
fehér rotáng bot egymáson keresztül dörzsölve, szikrákat szór s
meggyújtja a taplót, gyapotot, csepüt. Külső kérge kőkemény,
kovarczanyag, azért rothadatlan, mint a kovarcz, belseje pedig
gyantás, fényes lánggal ég, s mikor csomóra ér a láng, akkor
durran, mint a puska, s újra meg kell gyújtani: azért hármasával
szokták fáklyának összekötni.</p>
<p>E leégett fáklyamaradványok elvezettek a katakomba folyosójának
külső szádáig.</p>
<p>Az nem volt egy darab ráhengerített sziklával letakarva, hanem
az ős cyclopi építészet modorában berakva egymásra illesztett nagy
kövekkel. Ezek közül vasrudammal könnyű volt nehányat kimozdítanom,
míg akkora rést törhettem a torlaszon, mely egy embert keresztül
bocsát, sőt egy jegesmedvét is; mert Bábira nagy szükségem volt
tervem kiviteléhez.</p>
<p>Nahámát alva hagytam el a sirboltban ősatyja mellett; lámpámat
is otthagyva náluk.</p>
<p>Így számítottam magamban:</p>
<p>Nem elég a kijárást a szabadba feltalálni: a szabadság itt
igazán «perniciosa libertas.» Csikorgó hideg van odakünn.</p>
<p>Az én paradicsomi embereim ezen a szabad légen megfagynak,
Naháma cachelot-patyolat pepluma, Lámekh asbest palástja nem ehhez
a klimához való jelmezek.</p>
<p>Nekem elébb vissza kell térnem a Tegethoffra, s onnan meleg
öltönyöket hozni számukra.</p>
<p>Magam is csak egy téli bekecsben vagyok, mert bundámat a
jégbarlangban hagytam s ott nem tudom mi történt. Bizonyosan el van
veszve minden holmim. Azonban elégszer próbáltuk ezt a Tegethoff
utazóival együtt, hogy bunda <span class="pagenum"><a name=
"Page_135" id="Page_135">-135-</a></span> nélkül jártunk egész nap,
mintha csak egy nagy város utczáin járnánk télen. Én tehát kiállom
a hajóig menetelt ez öltözetben; de mégis nagy szükségem lesz rá,
hogy Bábi felvegyen a hátára; mert nyargalvást hamarább odaérek, s
hamarább visszajövök; s a mire legtöbb szükségem van, az ő finom
szaglása, ösztöne, tájékozása megkönnyíti rám nézve a hajó
feltalálását s onnan megint az ide visszakerülést.</p>
<p>Azt hittem, az én ős embereimet fogja meglepni az a látvány,
melyet ég és föld mutat, midőn a szabadba kilépnek. Olyan ég és
olyan föld, a minőt ők nem láttak soha. Naptalan ég, tele idegen
csillagképekkel, miket az ő hajdani egük nem mutatott nekik, s ez
égen az északi hajnal ijesztő lobogványa; a föld pedig ragyogó
fehér homokkal fedve, melynek neve az ő fogalmaikban nincs:
átlátszó ragyogó sziklák jégből, melyre ők bámulva fogják kérdezni,
micsoda ragyogó kövek ezek? Magát a hideget sem ismerik még; azt
fogják kérdezni, mi az, a mi úgy éget? Fáj nekünk a levegő!</p>
<p>Hanem aztán, mikor kiléptem a szabadba, oly hosszú földalatti
bolyongás után, akkor rajtam volt a sor az elbámulásra.</p>
<p>Én nem láttam még ezt az eget és ezt a földet.</p>
<p>Legelőször is meglepett az, hogy nincsen hideg. A hőmérsék a
fagyponton fölül emelkedett.</p>
<p>És azután minő ég ez itt fölöttem? Nincs rajta semmi csillag. Az
egész égboltozat valami veres izzó fényben sugárzik alá. De ez nem
az északfény; ez egy gomolygó fellegtábor, mely eltakarja a holdat,
csak néha jelenik az meg e veres felhők között, kiváló sápadt
zöldes fényű tányérjával. E felhők okozzák a meleget. De hát a
felhőket mi okozza? És mitől fénylenek azok? Néha futó zápor vonul
át nagy hirtelen; esőcseppeket érzek. Nem havat, hanem esőt.
Köröskörül az egész látkör fénylik, mintha lángba volna borulva, s
a fellegek onnan látszanak feltornyosulni. A hegyoldalról
alátekintve úgy tünik <span class="pagenum"><a name="Page_136" id=
"Page_136">-136-</a></span> az fel előttem, mint egy égő öv, mely
egy szigetet patkó alakuan körülvesz. Ez a sziget lehet mintegy tíz
négyszög mértföldnyi terület, egyik végén a kimagasló Zichy
előfokkal; s attól mintegy három mértföldnyi távolban az alantabb
fekvő naphtha-volcánnal, mely lobogványos rohamban fujja a tüzet
fel az égre.</p>
<p>De még ez mind nem elég ok arra, hogy e földterületen a hőmérsék
annyira emelkedett legyen. Ezt nem okozhatja más, mint az, hogy a
petroleumégés által minden oldalon meggyuladt a kőszén-réteg maga,
s az már most olthatatlanul ég tovább. Az égő kőszénréteg hősége
csak fölfelé terjed, s az alatta levő homok és agyagrétegeken át a
fenntartó jégtömeget fel nem olvasztja; hanem azt az egész
földdarabot ki fogja égetni.</p>
<p>Arra ugyan szépen várhatok, mert a dutweileri kőszénhegy már
másfélszázad óta ég s még mindig laknak rajta, sőt az áthevített
földben, mely alatt tüz van, a leggyönyörübb délvirágok és tropicus
gyümölcsök kertészetét űzik. Ez tehát engem nem aggaszt. Ezen majd
az unokáim sopánkodjanak.</p>
<p>A kőszén-égésnek azonban még egy más következménye is van. Az,
hogy libegő országrészünk előre halad. Az égő partok utat törnek a
jégtenger között s az hátrálni kénytelen előlük.</p>
<p>Valószinüleg a tengernek is van áramlata, mely viszi az úszó
földet; de az meg bizonyos, hogy miután a sziget volcánfelőli
részén a hőség megritkítja a levegőt, a másik oldalról nyomuló
sűrűbb lég előre taszítja folytonosan a földet, melynek hegyei
ezuttal olyan szolgálatot tesznek neki, mint a vitorlák.</p>
<p>Ez volt tehát az átváltozott ég. Rám nézve egészen új
tünemény.</p>
<p>De mi történt a földdel? Micsoda átalakítást vitt azzal végbe a
kataklizma, melyet a kőolajrobbanás okozott?</p>
<p>Mikor Amerikában a pennsylvaniai hirhedett olajvölgyben egy új
petroleumkutat megnyitnak, akkor elébb a <span class=
"pagenum"><a name="Page_137" id="Page_137">-137-</a></span>
környékben minden tüzet kioltanak; mert az ártézi kút csövén elébb
az illó gáz tódul ki, s ez rögtön szétterjed. Egyszer az Oil Spring
mellett ásott egy ilyen petroleumkút megnyításakor ott felejtették
a tüzet egy kovácsműhelyben, mely kétszáz méternyi távolban állt a
kúttól; s ettől a kirohanó gáz meggyulladt, és egy angol
mértföldnyi kerületben köröskörül egy pillanat alatt leperzselt
mindent, a mi éghető; kétszáz ember égett korommá egy percz
lefolyása alatt. S nem maradt fű, fa, élő állat azon a
területen.</p>
<p>Pedig a petroleumkút csak egy húsz centiméter átmérőjű csövön át
lövelli fel azt a robbanó gázt.</p>
<p>Az én általam meggyujtott volkán pedig egy kráteren keresztül
okádja fel azt.</p>
<p>Az első robbanás hatása az volt, hogy a hegytetőkről minden jég
eltünt, s a völgyekben most tavak feküdtek.</p>
<p>Mikor utoljára láttam, fehérek voltak a hegyormok, most feketék.
Az északi táj úgy tünt fel, mintha lávapatakok kigyóznának rajta
végig, s tűzzuhatagok hullanának alá a sziklákról. Az csak viz
volt, melyet az ismételve kitörő gáz a fedett sziklahasadékok közt
megmaradt jégből leolvaszt; az ég tüzfényétől ragyogó patak.</p>
<p>A lemeztelenített hegyormokról kopáran meredeztek fel a plutói
alkotás sziklái. Rá ismertem az én bazaltjaimra is. Még húsz
méternyi magasan meredtek túl a hegyháton, lépcsőzetesen
letöredezve.</p>
<p>E rögtöni olvadás magyarázza meg azt a hegyárt is, mely a
jégbarlangból alászakadt. Nem jégbarlang az már.</p>
<p>Hogy ezen a földön élő állat nem maradt, az bizonyos.</p>
<p>Azokat a medvéket, a miket a szabadban talált, az iszonyú
gázrobbanás korommá is égeté, azokat pedig, a mik téli álmukat
aludni hó és jég alá ásták be magukat, a légnyomás megfojtotta.</p>
<p>Mi négyen vagyunk a lakói ennek az egész földdarabnak.
<span class="pagenum"><a name="Page_138" id=
"Page_138">-138-</a></span></p>
<p>Hogy a volkánkitörés által a jégparttól el lettünk szakítva, azt
most már bizonyosnak kellett tartanom.</p>
<p>De mi lett ez esetben a Tegethoffal? Ez most rám nézve a
legfontosabb kérdés.</p>
<p>A tájék déli része sűrű szürke ködtömegbe van burkolva. E
ködvilágnak kell most neki mennem, hogy a Tegethoffot keressem.
Vajjon rá találok-e még? Hiszen húsz órai útat tettem onnan idáig.
S ha elhagyom a Zichy hegyet, melynek üregében van hajlékom,
élelmem és Nahámám, visszatalálok-e ide ismét?</p>
<p>Töprengve ültem le egy sziklára s az alaktalan ködbe bámultam,
mely a déli láthatárt elfedte előlem.</p>
<p>Bábi előre szaladt s valami sajátszerű, féltében üvöltő ordítást
hallatott, melyre körül és messze semmi visszhang nem jött.</p>
<p>Egyszer erősebben kezdett fujni a szél dél felől. A volcán
kitörése ezzel egyidejüleg fokozódott; az ég veressége általánosabb
lett s a déli szürkés lilaszin köd foszladozni kezdett.</p>
<p>Mi ez? Álmot látok-e? Érzékeim hallucinatiója játszik-e velem,
vagy az arcticus tengerek délibábjai ámítanak káprázataikkal?</p>
<p>A Tegethoff áll előttem!</p>
<p>Közel: alig egy órányi távolban mutatkozik szemem előtt az
elhagyott gálya. Szemeim nyitva vannak, ébren vagyok, látom jól: a
két kürtőt, az árboczokat, vitorla rúdjaikkal, kivehetem a
kötélzetet, az ágyuk lőréseit. Olyan közel látszik hozzám, hogy a
kiáltásnak át kellene hangzani tőlem oda.</p>
<p>Nehány percz mulva újra összeborult körüle a ködgomoly, mely a
föld szinén hömpölygött s nem volt előttem a hajó többé.</p>
<p>De, ha én csalódhattam, Bábi nem csalódott. Rohanva jött vissza
hozzám, s olyan tánczot vitt véghez körülöttem, mintha meg lenne
bolondulva. Üvöltött örömében! Ő is látta a mi hajónkat. Semmi
kétség. <span class="pagenum"><a name="Page_139" id=
"Page_139">-139-</a></span></p>
<p>Oda feküdt lábamhoz, mintha maga kérné, hogy üljek fel a hátára
s a mint ez megtörtént, felszökött és elkezdett velem iramodni azon
irányban, a merre a hajó árnyképe megjelent előttem.</p>
<p>Még mindig azt hittem, hogy a fata morgana csalképe volt az, a
mi szememet kápráztatá. Hanem az vigasztalt, hogy bár milyen mélyen
hatoltunk is be a ködgomolyba, a további gázvolcán fénye keresztül
sugárolt rajta, s a visszatérésnek biztos irányt adott.</p>
<h3>A TEGETHOFF.</h3>
<p>A tér, melyen hű iramlóm (lónak nem nevezhetem, mert medve)
végig futott velem, épen nem hasonlított ahhoz, melyen odáig
jöttem. A jégmezők felporhanyultak, a felmeredő jégtáblák
jégcsapokkal voltak körültámogatva; majd egy nyilt tó állta
útunkat, melyen keresztül kellett usztatnunk, csizmáimnak nem nagy
örömére; majd ismét nagy jégtorlaszokra kellett felkapaszkodnunk,
mik hosszan vonultak el keresztben, bástyamódra, s miken idejövet
nem jöttem keresztül.</p>
<p>Egyszer csak előttem állt a Tegethoff! A mint egy ilyen
jégfensikra felkaptattunk.</p>
<p>Ott volt a szemem előtt; két puskalövésnyi távolban. Ugyanazon
jégtorlat tetején, melyen utazói veszendőben odahagyták.</p>
<p>És minő zsivaj, minő élet volt rajta. Legboldogabb időkben sem
hallott a Tegethoff ilyen lármát. Ezerei az albatrosoknak,
jégmadaraknak, penguinoknak lepték el födélzetét, sorba ültek a
vitorla rudjain, kergetőztek a párkányzatán, néztek ki az ablakain,
himbálóztak a kötélzetén. Birtokukba vették az egész hajót.</p>
<p>De hogyan jöhetett a Tegethoff a szárazföldre?</p>
<p>Nem úgy volt. A szárazföld ment a Tegethoff alá.</p>
<p>A volkánkitörés s a nagy tömeg kőolajnak a jégalatti
<span class="pagenum"><a name="Page_140" id=
"Page_140">-140-</a></span> felrobbanása oly erőszakos lökést adott
a jégalapon uszó szárazföld egy részének, hogy az mértföldeket
hátrahaladva, alája furódott a vizfeletti jégmezők torlaszainak,
azokat felvette a hátára s ugyanakkor megtörve az összeköttetést a
jégcontinenssel, attól elvált: a tengeráramlat, s a szélirány
kimozdítá helyéről s tovább vitte északfelé.</p>
<p>A jégtorlasz azonban, melyen a Tegethoff megfeneklett, azóta
sokkal kisebb lett; olvadt. Egész oduk látszottak meg benne, a
miket a viz vájt magának alatta, s a torlasz alól kifolyó viz
megkerülve a bástyaidomú hosszú jégtorlatot, e közt és a szárazföld
sziklahalmai közt egy tavat, vagy inkább tengeröböl formát
képezett.</p>
<p>Ezen a tavon is hemzsegett mindenféle vizi madár.</p>
<p>Mikor újra visszakerültem a Tegethoff födélzetére, megcsókoltam
azt, leborulva, mintha szülötte földemet találtam volna fel, s
sorra öleltem árboczot és kéményt, mintha testvéreim volnának.</p>
<p>A madarakon kivül semmi más állat sem foglalta el hajónkat. A
medvéket elüzte a földről a gázrobbanás, ha meg nem ölte. Csak a
madarak telepedtek meg rajta. S az észak szárnyasai oly szelidek,
hogy meg lehet őket fogni kézzel. Menedéknek nézték a nagy
építményt, s fészkeltek a vitorláink között; a ponyvákban már
dunnalud tojásokat találtam: vámoltam is belőlük kosárszámra. Ez is
Isten ajándoka.</p>
<p>Itt az én Nahámám nagyon jól fogja találni magát. A kapitány
szobáját készítettem el számára.</p>
<p>Azután egy kisebb szánt megterheltem azokkal a mindenféle
bundaneműekkel, a miket az eltávozottak kénytelenek voltak
hátrahagyni, a katakombában hagyott népem számára.</p>
<p>Nahámának még egyéb öltözetről is gondoskodtam.</p>
<p>A Tegethoffon, az igaz, hogy asszonynak való öltözet nem volt
található; de hát a szükség ezermester.</p>
<p>Mirevaló az a sok mindenféle zászló a hajón? Tengerészek minden
nemzet zászlóját magukkal hordják, hogy a <span class=
"pagenum"><a name="Page_141" id="Page_141">-141-</a></span>
szemközt jövőket üdvözölhessék vele. Mind jó lesz ez az én
feleségemnek. A monarchia közös zászlójából, a hogy azt hajdan
Gorove bemutatta a magyar országgyülésnek, olyan szép viganó lesz,
a milyet csak valaha párizsi marchand des modes kigondolt: tetejébe
tuniquenek a spanyol zászló, pompásan fog rá illeni, van azon
tizenötféle szin, kis sas, nagy sas, griff, fekvő és álló oroszlán,
csikok, sávok, koczkák, liliomok, gömbök és csillagok, annál szebb
mustrát szoknyának asszony nem kivánhat; a britt zászlóból lesz
gyönyörű kaczamajka hozzá, s a dán zászló már csak kész bashlik.
Ennél drágább öltözete fogadom, hogy senkinek sem volt még! Hogy
megörül majd mind ennek az én kis feleségem.</p>
<p>Mielőtt azonban ismét útra keltem volna, hogy menyasszonyomat
hazahozzam: egyszerre csak elkezdett valaki hozzám beszélni.</p>
<p>Valaki? Ki beszélne itt?</p>
<p>Maga a Tegethoff. A hajó. S annak igen furcsa beszéde van.</p>
<p>Egy roppanás végig a hajó szálgerendáin. Pattogó hangok a
vaspántok között, surló zörej a hajófenék vasoldalán, siró
nyikorgások az eresztékekben. Ezeken beszélt hozzám a hajó.</p>
<p>S mit értettem én meg e beszédből?</p>
<p>Azt, hogy erre a hajóra a rajtalevőkkel együtt gonosz végzet
vár. Az óriási jégtorlat, mely hátára emelte, alul ki van öblösítve
már, s a jég, a mint a tengerből a szárazföldre tolatott, többé nem
képez oly erős építményt, mint mikor még a vizen nyugszik. A
Tegethoffra az a sors vár, hogy egyszer az alatta levő jégtorlasz
beomlik, s akkor a mélybe leeső hajót a föléje zuhanó jégsziklák
összezuzzák.</p>
<p>Ennek nem szabad megtörténni.</p>
<p>Gondoltam ki egy tervet.</p>
<p>A Tegethoff ez idő szerint oly állásban volt, hogy a hátulja
magasra fel volt emelve, s az orra belefuródva egy összetömörült
jégtorlaszba. A jég olvadóban volt. <span class="pagenum"><a name=
"Page_142" id="Page_142">-142-</a></span></p>
<p>Mernem kellett mindent, ha megakartam nyerni mindent.</p>
<p>Így számítottam. Ha én azt a jégtorlaszt onnan a hajó orra elől
eltávolíthatnám, akkor a hajó fekvésénél fogva, önsúlya által az
olvatag jégtetőről alácsusznék. Lehet, hogy e lecsuszás által még
jobban megfeneklik a torlasz aljában s akkor a jégsziklák, a mik
képtelen szeszélyes és minden egyensulyról való fogalmat kigunyoló
alakokban meredeznek elő, bizonyosan eltemetik. Lehet, hogy útat
tör magának egész addig a jégbástyáig, mely az említett szabad öböl
martját képezi. Itt azután egy hatalmas salto mortale vár reá, a
meredek jégfalról tíz méternyi magasból leszökni. Lehet, hogy ezen
a kisérleten derékban ketté törik; de ha épkézláb lejut, akkor
aztán a szabad öbölben minden veszélyen kivül van.</p>
<p>Ha már annyi vakmerőséget elmertem követni, hadd kisértsem meg
ezt is.</p>
<p>Eszközöknek nem voltam hijával. A hajón voltak jégrobbantó
torpedok, villanykészülékkel; ismerős voltam azoknak kezelésével,
elhelyeztem azokat a jégtáblák üregei közé, kiszámítva a robbanás
irányzatát s aztán a villanykészülékkel egyszerre felrobbantottam
valamennyit.</p>
<p>A robbanást követő pillanatban elkezdett az egész Tegethoffon
végig valami kisértetes zúgás, csikorgás hangzani, vegyülve a jég
ropogásával. A hajó megindult a jéghegyről aláfelé. S a mint aztán
egyszer megindult, azontúl feltartóztathatatlan volt a rohanása.
Éles fenékgerincze harsogva tört útat a jég között, s
félperczenkint növekedő gyorsasággal iramlott a nehéz hajótest a
torlasz tetejéről alá, neki a keresztben álló jégsáncznak, mely egy
kis városi utczasor tömörségében nyult végig előtte. Nem volt
szüksége többé torpedora, hogy azt keresztül törje.</p>
<p>E veszedelmes pirutsade alatt Bábi ijedten futott fel az
árboczra, s ott az árboczkasban rejté el magát. Nekem azonban
minden érzékemet helyén kellett tartanom e <span class=
"pagenum"><a name="Page_143" id="Page_143">-143-</a></span>
válságos pillanatokban, akármi történik is alattam és
körülöttem.</p>
<p>A kormánypáholyba siettem s a legelső gondom volt magamat a
térdemnél fogva a kormánypadhoz hozzá kötözni.</p>
<p>Ha a hajó egy darabban leugrik a jégfalról a szabad öbölbe,
orrával előre, bizonyosan lemegy az öböl fenekéig. Ez még sebaj. Az
ágyú-lőrések, az ablakok, a födéllyukak be vannak zárva; el nem
merülünk; a mi vizet fogunk, ott a szivattyú, majd kihuzzuk vele. A
hajó megint felszinen lesz egy első percz mulva. Hanem az a baj
támadhat, hogy az önsúly kölcsönözte roham által olyan irányt vesz
fel, mely őt kiviszi az öbölből s eltávolítja a száraz földtől. Jó
szerencse, hogy rajta vagyok, mert ha itt hagy a hajó, utána nem
tudok menni.</p>
<p>Most azután, ha ezt a katasztrófát túlélem; ha a csontjaim össze
nem zúzom, ha a vízbe nem fulladok, azon kell lennem, hogy a mint a
hajó elkezdi a futását a szabad öbölben, azonnal megragadjam a
kormánykereket s a keletfelé nyilt öbölben a hajónak nyugoti irányt
adjak.</p>
<p>Most egy kábító zökkenés rendíté meg az egész hajót, mely után
egész jégtornyok hullottak két oldalról a födélzetre; a másik
perczben harsogva jött fel a hullám a hajó párkányain. Én kétfelül
két óriási átlátszó zöld vízhegyet láttam felemelkedni tajtékzó
tarajokkal, a mik a másik perczben zöld boltozattá egyesültek
fölöttem: a Tegethoff a víz alá merült.</p>
<p>Mi a vízbe esett embernek a legelső ösztönszerű cselekvénye? Az,
hogy a lábait kiszabadítja és uszik. Az én lábaim oda voltak kötve
a hajóhoz s nem fogtam az uszáshoz, hanem elkezdtem a hajót
kormányozni a víz alatt.</p>
<p>Számláltam a perczeket magamban; de a kormányrudat ki nem
eresztettem a kezemből. Már százhuszig számláltam. Tovább a
leggyakorlottabb buvár sem állja ki lélekzetvétel nélkül.
Fulladoztam. Itt volna az ideje lábaimat eloldani és menekülni. A
hajó olyan sokáig elmarad a víz alatt. <span class=
"pagenum"><a name="Page_144" id="Page_144">-144-</a></span> Azért
sem menekülök. Ha idefulladok is, de a Tegethoffot el nem hagyom.
Mi egymáséi vagyunk. Együtt élünk vagy veszünk.</p>
<p>Csaknem elvesztém már az eszméletet, midőn a vízboltozat
fölöttem elkezde világosodni s két percz mulva megláttam az eget
fölöttem nem kékleni, hanem veresleni.</p>
<p>Nem volt magamra gondom. Át voltam ázva; nem is gondoltam rá. A
Tegethoff sebesen haladt a ködben kelet felé. Meg kellett őt
fordítanom; a ködön keresztül lobogó volkán segített a
tájékozásban. Sietve kellett felhasználnom az időt, a míg a csuszam
által kölcsönzött önmozderő tart a hajónál. Perczenkint lassúdott
az; úgy, hogy mikor az új öböl keleti partjához eljutott a hajó,
oly csendesen feküdt fel a zátonyra, mintha kapitány, gépész,
kormányos intézte volna futását. Szerencsésen megfeneklettünk. A
hajó nem dült féloldalt, tökéletesen befurta magát az új
zsurmalékba (detritus). Én még fölösleges elővigyázatul a kis
horgonyt is lebocsátottam s ekként biztosítottam a Tegethoffot
minden eshetőség ellen. Ha ez a szárazföld csakugyan lengővé lett,
akkor a hajót is magával viszi, az el nem maradhat tőle. S ha a
szárazföld eltalálna sülyedni, az égő kőszén és petroleum a
jéglapot kiolvasztaná alóla: akkor felmenekülünk a Tegethoffra.</p>
<p>A hajóban semmi lényeges kár nem történt, csupán az orrán levő
czifrázatok szenvedtek egy kis haváriát.</p>
<p>Ekkor aztán lehívtam a Bábit is a búvhelyéről; ő örült legjobban
a Tegethoff megszabadulásának s örömében mindjárt hidegfürdőt vett
az új öbölben, ő szárazan maradt az árboczkasban; de nekem volt
benne elég részem s csak most vettem észre, hogy az öltöny
megszáradt rajtam a nagy fáradságos munkában. <span class=
"pagenum"><a name="Page_145" id="Page_145">-145-</a></span></p>
<h3>EGY ÚJJÁ SZÜLETŐ FÖLD.</h3>
<p>Legelső dolgom lett most a meleg öltönyöket elszállítani az én
embereim számára a katakombához.</p>
<p>A hajó párkánya egyenlő magasságban állt a kikötő partjával,
úgy, hogy gyaloghidat rögtönözhettem a kettő között egyenes
kijárásul.</p>
<p>Ezen keresztül kivontattam a szánkót, melyet igen természetesen
Bábinak kellett a katakombáig elvontatni; melyet most annyival
közelebb találtunk, minthogy a kiszabadult hajó mintegy kétezer
méternyire haladva, az öböl tulsó feléig hatolt, s ez által
egyúttal ki lettek kerülve a közbeeső tavak is, a mik idejövet
utunkban álltak, s a szánnalhaladást akadályozták volna.</p>
<p>Lámekhet és Nahamát még mindig a Kain sirboltjában találtam.</p>
<p>Épen jókor jöttem, hogy az öreget megakadályozzam egy gyászos
szándékában, a mi ugyan magában igen dicséretes és istenes
foglalkozás: áhítatosság fejében meg akarta gyujtani a serlegben
levő gabonát égő hálaáldozatul az Úrnak. Az nekem szép meglepetés
lett volna.</p>
<p>Nagy nehezen tudtam lebeszélni róla; felvilágosítva, hogy innen
a füst ki nem mehet; már pedig az áldozat kedvező fogadtatását az
föltételezi, ha a füst egyenesen felszáll az égre.</p>
<p>Annál nagyobb örömét találta a velem hozott medvebőr bundában.
Azt a mint egyszer fölvette, többet soha le nem tette a
nyakából.</p>
<p>Még jobban meg volt elégedve Nahámám a gyönyörű zászlókkal.
Milyen művészek ebben az asszonyok; egy darab kelméből egy percz
alatt öltönyt varázsolni: egy boglár segélyével, egy gombostűvel,
egy zsinórral festői redőzetet teremteni az élő szobor körül. Az én
Nahámámnak jó izlése is volt; a czifra kelmék közül az egyszerű
<span class="pagenum"><a name="Page_146" id=
"Page_146">-146-</a></span> csillagos amerikai lobogót választotta
ki; jól illett arczához, karcsú termetéhez; olyan volt benne, mint
Rebeka a kútnál. Mikor meg a kék-róka bundát rátettem a vállára,
akkor hasonlított Van Dyck (vagy Rubens?) bundába takart
istenasszonyához.</p>
<p>Igy ellátva aztán kivezettem őket a szabadba.</p>
<p>Azt hittem meg lesznek lepve az ég és a föld által, melyet
látnak; azonban épen nem vettem észre náluk semmi bámulatot.</p>
<p>Valószínű, hogy azon rémnapokban, miknek iszonyatai elől ők a
barlangba menekültek, épen ilyen képet mutatott az ég. A
láthatárról felgomolygó sürű fellegek, a földön lomha köd. S eget
és ködöt veresre fest a hegytetőkből kitörő tűz, melynek verőfénye
magát az árnyékot is rózsaszínűvé varázsolja.</p>
<p>Hanem a Tegethoff annál nagyobb csodálat tárgya volt Lámekh
előtt, mikor odáig eljutottunk. Reszketve támaszkodott karomra,
mikor a fődélzetre vezettem, mely most is tele volt az éjszaksark
minden madaraival. Ott ültek a vitorlákon, az ágyúkon, mintha az
övék volna, s ők vigyáznának azokra.</p>
<p>Lamekh azt hitte, hogy ezek a madarak hozták ezt az egész csodát
valahonnan az égből.</p>
<p>Mirevalók azok a vastag rézcsövek, mire valók azok a nagy
vashengerek? Mire való ez az egész nagy épület a víz közepén? Ki
gondolta ki ezt a fából épített barlangot, ezt a gerendából
összerótt nagy katakombát? Ki cselekszi azt, hogy megkettőztesse az
embert és egy sima fényes lapból kiki saját magát lássa
másodalakban szemközt jönni?</p>
<p>Most már csakugyan azt hitte az öreg, hogy én vagyok a Nefitim,
a ki ilyen repülő várban lakik.</p>
<p>Ott hagytam őt Nahamával s magam a szánnal és Bábival
visszatértem a katakombához, örökségünket elszállítani a hajóra, a
hol lakni fogunk. A Neptun-kelyhek közül egyet elhoztam
ritkasággyűjteményünk számára, a gabonafélét azonban zsákokba
töltöttem. <span class="pagenum"><a name="Page_147" id=
"Page_147">-147-</a></span></p>
<p>A hajón volt kézimalmunk, melyen könnyen meg lehetett a
gabonafélét őrölni. Élelmi szerrel most már el voltunk látva egy
ivadékra. A hajónkat meglepett madarak is szaporíták készletünket.
Vitorlagöngyeink egész tojásraktárt képeztek s a szárnyasok oly
mulyák, hogy mikor egyet kifogtam közülök pecsenyének, a többi még
csak odább sem repült.</p>
<p>Az öregemmel – természetesen – mindjárt az első alkalommal egy
kis confessionalis nehézségem támadt.</p>
<p>Az áldozat kérdése fölött merült fel közöttünk a
dissidentia.</p>
<p>Ő, mint orthodox Kainista, azon a véleményen volt, hogy az égő
áldozatot okvetlenül gabonaneművel kell végrehajtani; én pedig,
mint neolog, abban találtam lelki nyugodalmat, ha azt inkább
madárfélével, tehát élő állatokkal hajtjuk végre. Ez az öreg előtt
schisma volt.</p>
<p>Pedig hát részemen volt az igazság; mert madárféléért csak fel
kellett másznom a vitorlarúdra s kiválasztanom a legkövérebb
vadludat; penguinnal meg épen tele volt a matrózcajute; míg a
gabnafélével takarékosan kellett bánnunk, mert ebből az égből több
manna nem hull s ezen a földön több kenyér nem terem.</p>
<p>Hanem az öreg nem engedett s ha azt nem akartam, hogy Naháma
sírjon, teljesítenem kellett Lamekh kedvét.</p>
<p>Hanem gondoltam ki a számára valamit, a mi a scrupulusait
eloszlassa. Az ötletet ő maga hozta kapóra az által, hogy legelső
megáldozandó terményül az «Arais el Nil» magjait választá. Ezek,
mint már megjegyzém, nagyon hasonlítanak a mákhoz, meg még
valamihez máshoz, a mi megint a mákhoz hasonlít.</p>
<p>Ez a más valami a puskapor.</p>
<p>Az áldozat symbolistikus sikere, mint ezt Mózes I. könyvéből
tudjuk, az, hogy az áldozat füstje egyenesen menjen fel az
égbe.</p>
<p>Az itteni ködös páraterhes légben természetesen szerfölött
akadályozva volt Lámekh áldozatának ilynemű sikere. <span class=
"pagenum"><a name="Page_148" id="Page_148">-148-</a></span> A
nelumbium mákmagjainak olajos füstje, a mint az izzó szénnel rakott
serpenyőből kiszállt, szétterjedt a hajó fölött s az kétségbe ejté
az ősapát.</p>
<p>– Megállj öreg, mondék neki, már most próbáljuk meg az én
mákomat.</p>
<p>S ezzel egy jó csipetnyit abból az öreg ágyúba való
lőporderczéből, a mi nagyon hasonlít az «Arais el Nil» magjához, a
serpenyőbe vetettem. Annak aztán ugyan ment fel a füstje az égbe
nagy robbanással.</p>
<p>Csak ekkor fogadott igazán kegyelmébe az öreg. Megvallotta, hogy
nem vagyok neki többé Nephitin, se Eliud; hanem igazhivő, a kinek
áldozatát szivesen fogadja az ég.</p>
<p>(Nephitinnek tartják a Mózes I. könyve III. részében említett
«angyalok»-nak a fiait, kik azoknak halandó nők iránti szerelmükből
származnak, s a Nephitinek ivadéka volt az «Eliud», a varázsló,
csodatevő faj, s az Eliudoké az «Óriás», az emberevő, ki miatt az
özönvizet a földre bocsátá az «Úr».)</p>
<p>E naptól fogva Lamekh minden nap áldozott egy csipetnyit abból a
mákból, a minek a füstje oly gyorsan száll fel az égbe. És nem
tudom, nem jobban tetszenék-e az Úrnak, ha mindenütt a világon, a
hol puskapor van, így áldoznának vele, mint hogy arra használják, a
mire?</p>
<p>Az első berendezkedés után az volt a feladatom, hogy tájékozást
szerezzek magamnak a felől, hogy mi történt voltaképen ezzel a
darab földdel?</p>
<p>Kiszemeltem magamnak a Zichyhegy északnyugoti egyik ormát
observatoriumnak s oda fölszállítottam a hajón hagyott mérnöki
eszközöket, dioptrát, távcsövet, sextanst, astrolabiumot, s
elhelyezkedtem velük a szabadban, nem kellett félnem, hogy valaki
ellopja.</p>
<p>A legelső széttekintés a magasból meggyőzött róla, hogy
szárazföldem egy nagy úszó sziget, elszakítva a száraz föld nagyobb
tömegétől, alakjára nézve hasonló Izland szigetéhez. <span class=
"pagenum"><a name="Page_149" id="Page_149">-149-</a></span></p>
<p>Északi részén emelkedik a működésben levő volkán s az hegyesen
és menetelesen, mint egy sarkantyú furódik az előtte álló
jégtengerbe, utat fúrva magának a nagy terjedelemben égő
kőszénréteg által; a keleti és nyugoti oldalon mutatkozó fény, mely
a sziget zegzugos körvonalait kitünteti, kétségtelenül a nagy tömeg
petroleum, mely még sokáig fog égni a tenger szine fölött.</p>
<p>Hogy ez égő naphthatömeg miért nem veszi körül egészen a
szigetet? ennek az oka az, hogy a sziget déli része a legszélesebb
s az folytonosan érinti a jégcontinens partjait, mik közt a sziget
orra utat tör; s mik közt a déli légáramlat s a tenger folyása
északnak viszi a földtömeget.</p>
<p>E szerint délfelé, a hol a Zichy-előfok áll, lábánál a szabad
öböllel, s abban a Tegethoffal, egészen ment marad az égő
petroleumártól.</p>
<p>A két oldalról felgomolygó párázat folytonos felhősátort képez a
sziget fölött, s azt az égő petroleumár s a lobogó naphthavolcán
megvilágítja. Olyan fény van, mint viharjósló napalkonyaton.</p>
<p>S e tűzfénynél meglátszanak a két oldalt mellettünk elmaradó
jéghegyek, mik közt földrészünk elhalad, északi irányt követve.</p>
<p>Távcsövem előtt feltünnek a Wiltsek-orom dolomitszirtjei, nagy
messzeségben már. Mi elszakadtunk a Ferencz József földtől! És én
hozom a magunk quotáját a felfedezett országrészből in natura! s
még hozzá az egész tengerészetet is!</p>
<p>Egy egész kis világrészt szakítottam magamnak külön, melynek
egészen sajátszerű égalji és földtani viszonyai vannak.</p>
<p>A napvilágot pótolja felette a köröskörül vereslő égbolt. A
folytonosan támadó felhőtömeg elzárja tőle az éjszaksarki hideget,
s az alatta égő kőszénréteg folytonosan egyenlő tropicus hőséget
kölcsönöz neki. E hőség a kőszénréteg alatti homok és agyag-rétegen
át nem hatolhat, hogy a jégalapot is elolvassza. De fölfelé terjed,
s a felszinről már <span class="pagenum"><a name="Page_150" id=
"Page_150">-150-</a></span> minden jeget leolvasztott. A völgyeket
roppant nagy tavak fedik. Az izzó föld e tavakat nemsokára
mocsárokká párologtatja s a szikkadó mocsárokban okvetlenül meg
kell születni egy új állati és növényi életnek. A föld nem halott;
az tele van növény és állatfajok csíráival, embrioival. Ha víz és
meleg járul hozzá, teremtő erejét visszanyeri. A folytonos
nedvbőség, és folytonos meleg űzni fogja a tenyészetet. Egész darab
szigetföldünk egy nagyszerű «hollandi melegház», melyben nincs
évszakkülönbség; még szél sincs, mert a vizen lengő föld a széllel
együtt halad, s az éjszaksarkhoz mentől közelebb haladunk, annál
nagyobbnak kell lenni a szélcsendnek, a légmérsék örök egyformasága
mellett.</p>
<p>E növekedő nedves melegségben újon születő növényzet fogja
ellepni elébb magát a mocsarat, azután a mocsárpartokat, a
tófenékből feljönnek azok a csodanövények, miknek hímvirága
száráról leszakítja magát s aztán elindul «önakarattal» a nővirágot
felkeresni s ha rátalált, együtt leszáll vele ismét a tófenékre. Az
árokpartokat felveri az ananász, mely a maga hazájában irthatlan
gaz, mint másutt a bógáncs. A hegyoldalakat befutja a rotang.</p>
<p>S a hogy a növényt előteremti az újra átmelegült föld, majd
előhozza a maga állatjait is. Minőket? Hasonlókat a kiveszett
fajokhoz? vagy új fajokat, a mik a most meglevőktől elütnek? mint
az ausztráliai fajok az európaiaktól.</p>
<p>Talán még embert is! Minőt? Régi, kiveszett fajt? azteket?
mesebeli óriást? vagy torzalakot? Kakerlakot? niám-niámot? – vagy
talán új fajt állít elő? Előhozza a troglodytokat: a homorodalmási
barlang hagyományos regéiben emlegetett apró embereket, két
arasznyi törpéket? Talán a mi örököseinket? <span class=
"pagenum"><a name="Page_151" id="Page_151">-151-</a></span></p>
<h3>AZ ÚJ TEREMTÉS MŰVE.</h3>
<p>Hogy a földnek e teremtő működése nem fog az egész szigetre
kiterjedni, azt előre sejthetém; az csupán a sziget azon részére
fog szorítkozni, mely a naptha-volkán közvetlen közelében esik, s
mely az égő kőszénréteg felett fekszik s annak egész melegét
felveszi.</p>
<p>Ezt a helyet még most nem lehetett megközelítenem. A lapályok
járhatlanok voltak. A hegyekről már leolvadt minden jég és hó s az
oly iszaptengert támasztott a völgyekben, melyen sem átgázolni, sem
csónakázni nem lehetett.</p>
<p>A sár maga tele volt az őskorban elhalt, addig jég alá temetett
növényzet törmelékeivel, a félbenszakadt rohadás
alkatrészeivel.</p>
<p>Igazi «tohu wabohu».</p>
<p>Megkisérlém két szál deszkával előrehatolni, miket talpaim alá
kötöztem. Ez nagyon fáradságos utazás volt. Várnom kellett
kedvezőbb időre.</p>
<p>Az alatt volt más kedves foglalkozásom. Nahámámat tanítottam az
én nyelvemre, s az öregtől tanultam én az övét. Mikor aztán annyira
hatoltunk, hogy egymást megtudtuk érteni, akkor én elmondám ő
nekik, hogy minő világ van még rajtunk kívül? Mi él, halad,
történik ebben a világban? s hogy egykor e hajó oltalmában s Isten
segedelmével mi is elfogunk még jutni e világba. Az öreg okos ember
volt, azt mondta rá: «nem lehetetlen» s megigérte nekem, hogy ha
haza kerülünk Magyarországba, előadást fog tartani a magyar
tudományos akadémiában az ősvilági történelemből, az emberek
özönvíz előtti harczairól a nephitinekkel, eliudokkal és
óriásokkal.</p>
<p>Az öreg, a mint egy kis ámbraszeszszel felfrissíté
életműszereit, bámulatos emlékező tehetséget fejtett ki.</p>
<p>Elmondta, hogy ez a darab föld volt itt a «Nod» s elsorolta
<span class="pagenum"><a name="Page_152" id=
"Page_152">-152-</a></span> a növényeket, a mikkel az ő idejében
annak hegyei völgyei fedve voltak.</p>
<p>A mezőkön termett a «Chitta,» a tavasz-búza, és a «cussemet» a
tönköly, s a kétféle kedvencz hagyma, a «B’Zalim» és «Chaszir»; a
felfutó «phol» valami babfajt termett, az édes és illatos hagymájú
«Shumim», a hatsoros kalászú «S’óra.» A fákra felfolyó «gephen»
hozta az édes fürtöket, miknek nedve oly mámorító, s a televény
mocsárfenék, mikor kiszáradt, terítve lett a dinnyés «dudaim»
indáival; gyümölcsöt adott a «Shikmim» és a «Shaked,» az egyik
fügét, a másik mandulát; virággal illatozott a «kimosh» és a
«chabatzelet,» az nárczis, ez liliom; s a kedvencz parperot
zöldségét szolgáltatták a «challamut» kövér levelei, míg a «dochan»
szárából édes mézet facsartak; (talán ez volt a czukornád;) a Noé
bárkájáról emlékezetes «Gófer»-fa pedig volt az örökviruló cziprus,
mely a hegyoldalakat fedte.</p>
<p>Az öreg Lámekh még emlékezett az egyes völgyekre s addig
erőltette emlékezetét, míg megismertetett velem egy őskori ösvényt
a hegyháton keresztül, melyen a volcánhegylábig el lehetett
hatolni.</p>
<p>Feltettem magamban, hogy ezen az úton megkisértem a volcáni táj
megközelítését. Búcsut vettem kedveseimtől. Tarisznyámba raktam a
szükséges élelmi szereket s Bábit társul vive magammal, elindultam
az öreg által jelzett úton.</p>
<p>Fáradságos út volt az; de nem legyőzhetetlen. Sziklákon,
hegyszakadékokon keresztül. Minden órában pihenőt kellett
tartanom.</p>
<p>Nyolcz órai kitartó küzdelem után, melyben Bábi nagy
segítségemre volt, eljutottam a naphthavolcán közelébe.</p>
<p>A volcán végső előfokát képezte a hegygerincznek, s innen rajta
egy üstalakú völgy mélyedett alá, melynek fenekét egy tó foglalta
el; nem a tengerszemek smaragd tükre, nem a kék eget visszatükröző
mosolygó vízlap. Ez vérveres az ég viszfényétől, és nem csak attól.
<span class="pagenum"><a name="Page_153" id=
"Page_153">-153-</a></span></p>
<p>Mikor e tóhoz elkezdtem leszállni, érezhetően észlelhetém a
növekedő meleget, mely a völgyben uralkodott. E völgyet, e tavat
fütik alulról!</p>
<p>A sár, a melyben jártam, a völgybe leérve, melegített!</p>
<p>Még aludt, még üres volt az egész völgy. Se állat, se növény
benne. Valjon az állat születik e meg elébb, vagy a növény? ez a
tudósok nagy fejtörése!</p>
<p>Ha én nehezen türtem ez üvegházi meleget, Bábinak, a ki ehhez
nincs szokva, kétszeresen terhes volt azt elviselni. Előre szaladt,
hogy mentül hamarább megfürödhessék a tóban. De alig lubiczkolta ki
magát, már ki is jött onnan. Az a tó is meleg volt.</p>
<p>Én azonban nagy bámulatomra a már egyszer kékre festett medvém
helyett, most egyszerre egy veres medvét látok a vízből kijönni.
Azt a veres színt ugyan Bábi egy percz alatt lerázkódta magáról;
tehát az nem volt festőanyag.</p>
<p>Magam is lementem a tóhoz és poharamat telemertem belőle. A víz
czinóberveres volt. Nagyító lencsém kideríté a veresség okát.
Ázalagok tömege volt az, minden alakzataiban a szörnycsodáknak, mik
a górcső előtt egy csepp vízben egy népet mutatnak, mely egymással
harczol, egymást falja és üldözi. Százféle alakú csodái a
láthatatlan világnak, kigyók, orsók, kerekek, villák, golyók,
kösöntyük, fésük, sülök, kakastarajak, macskakörmök, hengerek,
csillagok, napok, félholdak, hattyúnyakak, elefántormányok,
palaczkok, bajuszos gyöngyök, postakürtök, harangok, zeg-zugok,
kötélcsomók, 8-asok, kacskaringós sújtások, csiptetők, egyszarvuk,
koronák, kétkerekűek, püspöki botok, napernyők, jáczintok, czápák
halász hálókkal, és forgó karokkal: és mind ez egy pohár vízben s
együtt oly tömegben, hogy egy egész tó vize vérré váltnak látszik
tőlük.</p>
<p>Tehát az állat született elébb, mint a növény.</p>
<p>Itt egy szikla alatt felütöttem tanyámat s lefeküdtem. Bábi
azonban felment a hegytetőre aludni: neki itt nagyon meleg volt.
<span class="pagenum"><a name="Page_154" id=
"Page_154">-154-</a></span></p>
<p>Mire felébredtem, azt láttam, hogy a természet csodát csinált a
kedvemért. A tó felszine nem veres már, hanem zöld.</p>
<p>Azon hat óra alatt, a míg aludtam, benőtte a felszinét a
békalencse. (Lemna.)</p>
<p>Ez hát a növényeknek az őse: az első szülött.</p>
<p>És a mint a zöld burokkal lepett vízben megmerítém poharamat,
úgy találtam, hogy a víz már sokkal kevésbbé vörös, az ázalagok
megfogytak, a felmerített víz közepett pedig egy hosszú fonálalakú
veres férgecske uszik: egy naida. (Nais proboscidea.)</p>
<p>Ez a legelső pusztaszemmel látható állat, mely az első növényt,
a vízi lencsét követi.</p>
<p>A naida felemészti az ázalagot, nyolcz óra mulva már ezektől
hemzseg a víz s most még veresebbnek látszik, mintha az egész
víztömeg átakarna alakulni egy nyüzsgő féreg-tömeggé.</p>
<p>A naida alakulása jelszó a mindennemű férgeknek és puhányoknak a
megalakulásra. Apró szörnyetegek, gömb és kigyó alakban, nyúlós
testtel, eviczkelők és lomhák, fejnélküli, szemnélküli csodák, mik
láb nélkül usznak, kerékmódra forognak, megfoghatatlanok, mint a
rezge, megszámlálhatatlanok, mint a porszem, lepik el a tó
iszapját, felszínét; s ugyanakkor a tó-part mentében felüti a
vízből hegyes tőreit a nád. Egy sokkal magasabb növény, a hinár
hozzá szegődik a békalencséhez; a sziklák hosszú zöld szakállat
kezdenek ereszteni a vízben: az mind élő növény.</p>
<p>Ujabb huszonnégy óra multával a nádgyökereken megjelenik a
minden habarczok és vízbenjáró férgek ura, a polyp. A férgek
fátumának lehet azt nevezni.</p>
<p>Ez a csudálatos, megmagyarázhatlan lény, melynek lételét csak a
mult században fedezték föl; pedig ott van minden vízben, a hol
férgek laknak. Nincs se feje, se szeme, se szíve, se gyomra, mégis
mindent megtámad, megemészt, elfoglal, bekeblez, átalakít.
<span class="pagenum"><a name="Page_155" id=
"Page_155">-155-</a></span></p>
<p>Mikor az alkotó iszapból előjön, önmagától, alig hosszabb egy
emberi ujj első ízénél. Alakja hasonlít egy keztyűujjhoz. Kinyúlik
végtelenül. A nyitott részén tapogató csápok vannak, mikhez minden
féreg hozzá ragad, s azt a polyp bekeblezi rögtön. És belseje nem
gyomor. Ki lehet fordítani, mint a keztyűt, s akkor a külső bőre
lesz a belseje: azzal emészt; ha elvágják hosszában két felé, a
széthasított darabokból két külön állat göngyölődik össze s külön
él. Ha keresztben vágják ketté, az első része hátul bezáródik, a
hátulsó részén új csápok nőnek s két állat lesz belőle. Ha egy
polyp elnyeli a másikat, a mi olyankor történik meg, mikor ketten
fognak meg egyszerre egy hosszú férget, s addig nyelik, a míg
összeérnek s a hatalmasabb a féreggel együtt benyeli az osztályos
rokont is, akkor az elnyelt keresztül furja magát az elnyelő
oldalán s összenő vele, és lesz akkor egy állat, két szájjal.
Csinálnak coalitiót. Mentől többet eszik, annál gyorsabban nő.
Karvastagságú lesz, megtámad nagy halakat, s azokat is elnyeli s a
mint a hal szétfeszíti végtelenül nyulékony zacskóját, a polyp
átlátszó testén át úgy tünik fel, mintha csak a hal volna ott maga,
behúzva vékony hólyaggal; hanem ez a vékony hólyag őt megöli,
nedveit kiszívja s csak csontjait, bőrét veti ki magából.</p>
<p>A polypnak nincsen neme: sem hím, sem nöstény, önmaga teremti
magát. Ifja-fia oldalaiból nő elő; s a hány, annyi szájjal eszik s
valamennyi száj a közös testet segíti táplálni.</p>
<p>Egész naphosszant el tudtam nézni e féregírtó szörnyetegek
működését a tópartról, mint emészték fel a naisok miriadjait, s míg
ők maguk a felemésztett férgek színétől piros színt kaptak, a víz
egyre világosabb lett s nehéz tószagát veszteni kezdé.</p>
<p>Most már a nelumbium és nunufár széles levelei is kezdtek
megjelenni a víz színén.</p>
<p>Bábi ez alatt folyvást lejárt a tóba fürdeni.</p>
<p>Egyszer rohanva jön vissza hozzám s veszett ugrálást,
<span class="pagenum"><a name="Page_156" id=
"Page_156">-156-</a></span> bukfenczezést kezd el, előttem veri
magát a földhöz és a mellett nem tud hangot adni.</p>
<p>Jókor észrevettem a baját. A feje egészen be volt vonva valami
fényes hártyával, a mi feszesen oda volt tapadva hozzá. Az nem volt
más, mint egy óriási nagy polyp, mely a vízben lubiczkoló medvének
hirtelen ráhúzta a zsákját a fejére. S ez a nyomorú féreg képes
lett volna ezt az óriási állatot megölni, mely nem tudta, hogy mi
baja, ki bántja? a lélekzetvétele egyszerre el volt fojtva. A polyp
zsákjának a szája össze volt szorulva a nyakán.</p>
<p>Én hirtelen ketté hasítottam a polypot késemmel, kiszabadítván
veszedelmes zsákjából szegény medvém fejét. A kétfelé hasított
szörny egyszerre összecsapta a két szélét s megint egy egész lett,
s hogy megmutassa hatalmát, most már az én mezítelen lábamra húzta
fel magát, mint harisnya, kiállhatatlan feszítő nyomást gyakorolva
bőrömre. Ekkor aztán elhasítottam négyfelé, s lett belőle négy
állat, mik ösztönszerűleg igyekeztek vissza a vízbe, piócza
arasz-ugrásokkal.</p>
<p>Ez idő alatt a vízen kívül is kezdett a föld teremtő ereje
működni.</p>
<p>A mi a hegyekről aláhordott törmelékből legfelyül maradt, az a
korhadt fa és növényi pudva. Legelőször is e tömeg kezdett
megelevenülni. Csodaalakú gombák üték fel fejeiket egyszerre;
szömörcsögök és pöfetegek, akós hordó nagyságúak, ágbogas,
korallalakú gombák, miknek jó illata ehető husát kinálja. De a
mellett bűzös penészfajok, egyenesek mint a pálcza, üvegszárral s
rezgő veres kalappal; azután favastagságú páfránok, miknek gyors
növekedése szemmel látható volt s mik kikelésük első órájában, mint
fellegző port hintették szét termékenyítő hímporaikat.</p>
<p>E gyors növekedést a később megjelenő magasabb fajú növényeken
is észleltem; mik néhány nap mulva ellepték a sziklamélyedéseket és
a tó környékét. A canna indica óránkint fél méternyit nőtt, s ha
tőben levágtam, a <span class="pagenum"><a name="Page_157" id=
"Page_157">-157-</a></span> csonkjából kifolyó édes nedv egész
kulacsomat megtölté kellemes itallal; a kosborfélék (orchidæák) tíz
óra alatt kivirágzottak, s itt tapasztaltam, hogy az Áronvirág,
mikor kinyílik, kelyhében meleget támaszt. Ez az egyedüli virág,
mely elárulja, hogy a növények is örülnek, éreznek és
szeretnek.</p>
<p>Mind e rendkívüli gyors tenyészetnek természetes oka volt.</p>
<p>A föld maga, az őserejű, savakkal jóllakott televény, az alulról
hevítő tűz, a langynedvekkel és ammonsóval terhes lég, az ég
folytonos verőfénye csodaszerű kifejlődésre ösztönzének minden
növényt. Itt hetek alatt kellett végbemenni annak, ami rendes
éghajlati viszonyok között évszakokra van bízva.</p>
<p>Ez lesz a kulcsa annak a rejtélynek is, hogyan számíthattak az
özönvízelőtti világban közönséges alkotású emberek életkorára hét,
nyolcz, kilenczszáz esztendőt? Hát csak úgy, hogy az esztendőt nem
jelezte náluk tél, tavasz, nyár és ősz: mert örök nyár volt; hanem
meghatározta az évet a termő gyümölcs. «Egy» aratás, «egy»
gyümölcsszedés: «egy» esztendő. Úgy, de az ő idejükben «egy»
csillagászi év alatt tízszer lehetett aratás. Kelet-Indiában most
is vannak fák, a mik négyszer adnak szüretet egy évben, ott a rizs
most is kétszer érik meg, s egyedül a szent «kenyérfa» az, mely
túlmegy a naptári esztendőn, s betölti a rendes tizenöt hónapot a
virágzástól a gyümölcskifejlésig, s még azután három hónapot
követel a gyümölcs teljes megérlelésére. Ez magyarázza meg, miért
választotta Éva anyánk kedvenczéül e fa gyümölcsét. Ezt a fát
tartják a paradicsomi «ismeretek fájának», melynek almájából Éva
megízlelteté Ádámot. Ha tehát a kenyérfa esztendeje szerint
számítanák az emberi életkort, akkor a harminczkilencz esztendős
hölgy még csak huszonhat éves volna. S ez a magyarázat úgy hiszem,
tökéletesen igazolja Éva anyánkat az utókor előtt.</p>
<p>Hét nap mulva egész ősbozót zöldült a tó környékén s
<span class="pagenum"><a name="Page_158" id=
"Page_158">-158-</a></span> a volcán körüli hegyoldalokon. A
növényeket még jobban sietteté az, hogy nem alhattak a folytonos
világítás miatt.</p>
<p>Csupán magasabb szervezetű élő állatok nem jöttek még elő. A
polyp volt az egyedüli úr a vízekben.</p>
<p>Azt kezdtem hinni, hogy a természet ez alkotását oly
sérthetetlenné tette, hogy ezt semmi el nem veszíti. Ezt ha nagy
halak megeszik, ismét kivetik a gyomrukból élve. Ezt ha a sirályok
elkapják, visszadobják a vízbe. Ez még maga magát sem pusztíthatja
el.</p>
<p>Egyszer aztán, mikor fölébredtem, meglepő gyönyörteljes látványt
nyújtott elém a tó színe.</p>
<p>Közepén egy hosszú csoportban, mint egy csodálatos flotta,
uszott az a bámálatos szép rejtélyes állatsereg, melynek neve a
hajósok előtt a «tarajas quál.»</p>
<p>Ez állat egy vékony hólyag: oly finom test, mint a
szappan-buborék s épen oly szivárványt játszó és piros, mikor
csendesen evez, hosszú fürtalakú csápjai lassan libegnek alá a
vízben, oly vékonyan, mint a fonál, mint vékony láncz, mint
árpaszemek fűzére.</p>
<p>S ezek a vékony fonalak képesek ölni.</p>
<p>Mikor a quál gyorsan akar előre rohanni, hirtelen felfújja
hólyagját, s akkor az egyszerre, mint egy rózsaszínű búbos főkötő
emelkedik ki a vízből s vitorlául szolgál neki.</p>
<p>S a mihez ez állat hozzá ér, azt megöli. Ha egy nagy állatot
körülfog fonálcsápjaival, az kínosan vonaglik és megdermed. Ha
ember nyúl hozzá, ujjain hólyagok támadnak, mintha parázsba markolt
volna. A halászok még akkor is kikerülik, ha döglötten találják. Ha
véletlenül egy a halászok hálójába kerül, valamennyi kifogott hal
mind «prüszkölni» kezd tőle.</p>
<p>Ezek a quálok huszonnégy óra alatt kiölték a polypokat.</p>
<p>Elnéztem bámulva e harczot. A mint a quál hozzá ért a polyphoz,
ennek lehullottak a fogó csápjai, megszünt élni. Egy nap mulva az a
szívós, széttéphetetlen test, <span class="pagenum"><a name=
"Page_159" id="Page_159">-159-</a></span> melynek minden levágott
íze ismét új állattá alakul, szétfoszló nyákká vált, (úgynevezett
«priesteleyi anyaggá») melyet felszívtak a vízi növények
levelei.</p>
<p>Most azután ismét a quál maradt az úr a vízben.</p>
<p>Ez megint oly ellensége minden más állatnak, hogy ettől magasabb
életműszerű lény a vízben nem tenyészhetik. A hol a quálok
megjelennek, ott egész nagy tengeröblökben elpusztulnak az apróbb
halak mind.</p>
<p>Egy újraébredtemkor a pompás, ragyogó vészhozók mind kinn voltak
a parton: élettelenül. Egy sem maradt fenn.</p>
<p>Mi ölte meg őket?</p>
<p>Egy picziny kis rovarnak a lárvái; a miknek alázatos neve
«cyclicon pediculus.» Ezek meglepték a víz szinén pompázó quálokat,
s ezernyi lyukat fúrtak azoknak pompás hólyagtestébe, melynek égető
érintése minden élő állatra nézve félelmetes, egyedül a kis
porontyra nézve mulatságos, s ebben elpusztulnak a quálok
mindannyian.</p>
<p>Nehány óra mulva fellegei szálltak fel a tóból az apró repülő
kérészeknek, a víz egészen sárgának látszott levetett
bábhüvelyeiktől, mint nálunk otthon a «Tisza-virágzásakor.» Az első
repülő rovar megjelent az újjá született földön.</p>
<p>E látvány gyönyörét én le nem írhatom.</p>
<p>A föld újjá születésének remeklése ime szemeim előtt megy végbe
rohanó gyorsasággal. Rövid álmokat tartok s valahányszor
fölébredek, egy újonszületett országa az állat és növényvilágnak
tárul elém.</p>
<p>A növény közt még mindig a lopvanőszök (cryptogamia) az
uralkodók; bokornagyságú mohok, kocsonyaként rezgő moszatok,
puffadozó gombák, üresbélű páfránok; és köztük az élődiek pompás
serege, miket csak bizonyos rohadtnedvű talaj, légnedv és hőfok hoz
elő, másutt alusznak, meg nem jelennek; a kosborok, czipőczímek
(orchydæák, calceolariák,) pillangót, lepkét, bogarat utánzó
virágserege. Az óriási rafflesia, félig gomba, félig virág, melynek
átmérője <span class="pagenum"><a name="Page_160" id=
"Page_160">-160-</a></span> nagyobb egy emberi lépésnél, levelet
sem küldve előre, pattan ki a földből; de már a tó partjain, a
sömlyékpart mezsgyéin a fűneműek is kezdenek tért foglalni. És minő
fűvek? A mik egy nap alatt embermagasságra nőnek s másnap már
kivetik kalászaikat; nádak, miknek tömege áttörhetlen erdő;
folyondárok, mik a nád-erdőt összeszövik; s hol már kiszikkadt a
föld, dudorodó repedések jelentik előre, hogy onnan egy
növény-fejedelem fog kitörni nemsokára: még nem tudni, hogy mi?
talán egy yucca, talán egy káposztapálma, vagy egy csirájában is
óriás kókusz?</p>
<p>S a növényzettel együtt haladva támad az átmelegült iszapból elő
az állatvilág. Férgek, miknek már piros vére van, s a mik
szomjazzák a vért. Nadályok, szipolyok, pokolfuriák, azután
csőalakú holothúrok, (a tó vize sós); köztük trepangok, a miket már
emberek is esznek (igaz, hogy chinai emberek), csillag alakú
érdemrendmimelő puhányok; meduza-főhöz hasonló körül-kigyó
szörnyetegek, a mik közül egyszer előmászik a rák, s ez már a
száraz földre is kilátogat.</p>
<p>De már ez állatok születését mély titokba tudja burkolni a
természet s nem enged műhelyébe letekinteni.</p>
<p>A vajudó víz-fenék már emberi szemnek hozzá járulhatatlan. A tó
környékét a nádak, bámbuszok, rotangok és czukornádak minden berkei
veszik körül, beljebb a nymphaeák, nelumbiumok széles levelei
takarják s azokon túl egy szakadatlan sárgaveres szőnyeg fedi: az
urticulariák virága; tisztás hely csak a legközepén marad: ott van
a mélye.</p>
<p>Mi történik a mélyben? azt már nem látni; de egyszer megüti a
fülemet az első állathang: egy béka ümmögése; s a mely órában
megjelennek az első repülő rovarok százezrei a légben, a másik
órában már ott vannak a pókok osztovátáikkal a fűszálakon s szövik
a selyem hálókat kerekre, s a mint a legelső fűmag kifejlik, már
jönnek érte a hangyák s viszik el télire. <span class=
"pagenum"><a name="Page_161" id="Page_161">-161-</a></span></p>
<p>És egyszer a mély csendben oly hang hallatszik, mintha valaki a
nyelvével csettentene s azzal lomhán előmászik a földhasadékból egy
emberkarnyi hosszú csoda állat; lomha, lapos, meztelen test, fekete
színű, lángfoltokkal tarka, mintegy tompa farkú kigyó, melynek elől
két lába van a feje alatt és felyül mintha rózsaszínű fülei
csüggnének alá két oldalán. Mi ez? Salamander, Triton, Syrén, vagy
Amphyon? vagy hybridum mind a négyből? E rejtélyes állat, mely csak
egyesével jön elő, párosával nem látta senki, sem letett tojását
nem fedezték még fel. A legártatlanabb szörny, a kiről nem tudni,
hogy mivel él, és miért él? hogyan tartja fenn a faját mesés
egyedüllétében? A syrén minden nap új meg új gyönyörét hozta meg
számomra a bámulatnak. Hanem a gyönyörnek bünhödése is van.</p>
<p>A hol egy tóból mocsár lesz s a hol a mocsár szikkadásnak indul,
ott a lég rohasztó lázak ragályával telik meg s abban emberi
életműszernek tartózkodni nem jó.</p>
<p>Én ugyan tanyámat a hegyoldal magaslatán ütöttem fel, előre
számítva arra, hogy szemlélődéseim alatt a mocsárlég miasmáitól
lehetőleg meg legyek védve; más részt abban is biztam, hogy itt a
folytonos egyforma melegben nincsen meg a láznak főfeltétele: az éj
és nap hőmérsékének nagy különbözete; egyszer azonban mégis úgy
kezdtem érezni, mintha valaki nagyon megvert volna s a lábaim nem
birnának s a fejem nehezebb volna, mint az egész testem.</p>
<p>Még sem akartam arra gondolni, hogy visszamenjek a hajóhoz.</p>
<p>Meg akarom látni a teremtés mystériumát mind végig; ha mindjárt
belehalok is.</p>
<p>A tó már elveszté vizeit az alulról jövő folytonos hőségtől.
Csak iszapja maradt. Közepén egy nagy szérűnyi területen maradt meg
egy sűrű dágvány: egy pöffedező degetár, mely fel-fel fuvódott s
megint lelohadt.</p>
<p>Mi születik meg ebből?</p>
<p>A láz erőt vett rajtam. Nem bírtam már mozdulni. <span class=
"pagenum"><a name="Page_162" id="Page_162">-162-</a></span> A
szétnyiló equisetumok és lycopodiumok szálai kiállhatatlan bűzzel
tölték be körülem a levegőt. A mocsár felől maró bogarak rajzottak
felém, s undorító hüllők, kigyók, csúszómászó gyilfajok sunnyogtak
fel hozzám. Én még sem mozdultam el helyemből. Néztem, mi születik
meg abból a vajudó dágványból?</p>
<p>Ott volt mellettem Bábi. Gyógyítani nem tudott, de elkergette
tőlem az undok csúszómászó sereget, s tenyereivel lesimítá
arczomról a maró bogarakat.</p>
<p>Én lestem a dágványt.</p>
<p>Az egyre jobban szikkadt, felszíne bebőrösödött, és egyre
mozgott; mintha dagasztaná valami.</p>
<p>Lassankint úgy tetszett, mintha a mozgó iszapban egy óriási alak
körrajzai idomulnának ki. Egy hosszú derék, gömbölyű fő, négy
szétnyúló tag: talán kezek és lábak.</p>
<p>Mi fog születni?</p>
<p>Ember? vagy óriás-gyík? vagy a kettőnek szörnyfajzata: a «Triton
Gygas?»</p>
<p>A láz egyre jobban erőt vett rajtam.</p>
<p>Folyvást világosabban idomulni láttam a dágványból kidomboruló
körrajzokat.</p>
<p>És ekkor egy kínzó pokolbeli gondolat lepett meg.</p>
<p>Ha én abban a perczben halok meg, a mikor ez a csodaszörny
megszületik, akkor az, a kinek még lelke nincsen: elfogja magának
az én lelkemet s akkor ebben élek tovább. És akkor ez a szörny-test
kényszeríteni fog engemet, hogy megegyem, felfaljam mind azt, a mi
e szigeten élő lény: hű Bábimat legelébb, azután apósomat, a jó
öreg Lamekhet, a kit kihoztam a kristálykoporsóból; s végre
Nahámámat is, a kiben szivemnek szive él.</p>
<p>Ez a gondolat kétségbe ejtett.</p>
<p>– Óh Naháma!</p>
<p>– Itt vagyok! suttogá egy édes hang fülembe, s egy szabadító
angyalarcz mosolygott le rám; míg az öreg Lámekh alakja lábamnál
omlott le térdére, legelőször is hálákat adva az Úrnak, hogy őket
feltalálásomban megsegíté. <span class="pagenum"><a name="Page_163"
id="Page_163">-163-</a></span></p>
<p>Az én kedveseim aggódtak hosszas elmaradásomon, s a mint a
szikkadó völgy mentében járhatók lettek a partok, utánam jöttek
arra a helyre, a mit czélomul kitűztem.</p>
<p>A patriarcha legelőször is gyógyításom után látott. Ismerte a
füvek erejét. Melyek azok, a miknek kifacsart nedve a gyomor
szálagaira zsongítólag hat, s a mik összezúzva a testre kötve, a
belső hőséget kiszívják; megitatott, bekötözött. Itt volt az ő
ősvilágának flórája együtt.</p>
<p>Azután ketten fölemeltek, rátettek Bábi hátára, odakötöttek,
hogy le ne essem róla.</p>
<p>Én, kezemet a sűrű bozóttal benőtt tófenék felé kinyújtva,
rámutaték a vajudó dágványra.</p>
<p>Lámekh oda pillantott, s azzal kezét arczára csapva kiálta fel
(a rémület hangot adott neki) «az óriás!» s megkapva egy kezével az
én karomat, másikkal Naháma kezét, nem sejtett erővel kezdett el
futni e helyről, hátra sem tekintve többé. A kiszikkadt völgy
mentében sík út volt már a futásra. Addig meg sem pihentünk, a míg
el nem értük a Tegetthoffot.</p>
<p>Velem jót tett a gyors nyargalás, tökéletesen kiizzasztott,
csuron víz lettem; egy párszor az útban álló patakban megfürösztött
Bábi, a mi megint úgy hatott rám, mint a Prisznitz gyógymód: mire a
hajóra értem, minden bajom elmult. Bizonyosan segítségemre jöttek a
megszabaduláshoz Lámekh gyógyszerei és Nahámám buzgó imái is.</p>
<p>Csak a fáradság volt az, a mi még ágyba feküdnöm
kényszerített.</p>
<p>Az egész szigeten húsz fok (Reaumur) volt már a meleg.</p>
<p>Valjon mit szül a dágvány ez éjjel? <span class=
"pagenum"><a name="Page_164" id="Page_164">-164-</a></span></p>
<h3>NE TOVÁBB!</h3>
<p>A láz és fáradság után mélyen és hosszan aludtam. A mi
fölébresztett, az a metsző, éles hideg volt.</p>
<p>Mikor felnyitám szememet, azt láttam, hogy Naháma prémes
ruhájába van öltözve s szobám vaskemenczéjébe tüzet gyujt.</p>
<p>A hévmérő tizenkét fokot mutatott a 0-on alul a szobában, s
poharamban befagyott a víz.</p>
<p>Mi történt itt?</p>
<p>Felugrottam ágyamból. Naháma segített legmelegebb öltönyeimet
felvennem, s a lépcsőkön a födélzetre felkapaszkodnom; Lámekh ott
térdelt és karjait kiterjesztve imádkozott.</p>
<p>Körülöttünk északsarki éj volt!</p>
<hr class="tb" />
<p>… Mi történt velünk?</p>
<p>Az történt, hogy a tengeráramlat megfordítá az egész szigetet, s
ez által a naphthavolcán a sziget hátuljára került. A belőle kiömlő
petroleum most már nem folyja körül a szigetet, egy felhőboltozatot
képezve fölötte, hanem elmarad a háta mögött s nem is foly többé
oly bőven, miután az előre haladás okozta vissznyomás megszünt
ellenében. Ugyanakkor a kőszénréteg közé beszakadó tenger-ár
eloltotta abban a tüzet, s a volcán nem lobog már jobban, mint egy
világító torony.</p>
<p>A tűzveres felhőkárpit eltünt az égről, az utolsó elvonuló
felhők vastag hóréteggel takarták be a földet; hegy, völgy
fehér.</p>
<p>S a veres ég-padmaly helyett a sötétkék firmamentum csillagai
szikráznak fejünk fölött, s fenn a magasban egy láng-koszorú lobog,
egy tökéletes kör, melynek központjában úszunk, s mely köröskörül
sárga, rózsaszín és zöld sugár-kévéit, sötét ablakoktól
megszakgatottan, a világ <span class="pagenum"><a name="Page_165"
id="Page_165">-165-</a></span> mind a négy része felé lövelli szét.
Ez az északi hajnal, melyből, mint a szivárványból, eddig csak a
félkört látta halandó ember. Mi az egész kört látjuk ragyogni.</p>
<p>Tehát az északsark alatt vagyunk. A gönczöl sarkcsillaga épen a
fejünk felett. A delejtű nem mutat irányt többé: lebeg
határozatlanul.</p>
<p>Az egész földet, melyet újra születni láttam, látom most
meghalni újra.</p>
<p>Hóvilágnál, északfénynél bejártam még egyszer Nahámával és
Lámekhkel, kísérve hű medvémtől, a csodaképen átalakult
völgyet.</p>
<p>Se növény, se állat nem volt benne többé.</p>
<p>A buja délvirágok, a tultengő lopvanőszők a fagytól
összezsugorodtan feküsznek a hó alatt eltemetve. A náderdő csak
törmelék már, s minden alszik újra.</p>
<p>Csak a tó közepén, a befagyott dágvány szérüjének körében
látszik meg még a hótól eltakartan is egy kidomborodó szörnyalak
óriási körrajza. Széles fej, hátgerincz, kezek és lábak. Megölte őt
a föld, mielőtt megszülte volna.</p>
<p>Még egy meglepetés várt reám. A ragyogó északfény mellett a
Zichy-előfok ormait és a volcán czukorsüvegét rózsaszínű fényben
láttam tündökleni. Egyszer aztán az északfény lelohadt, kialudt, s
a láthatáron egyedül tündökölt teljes ezüst fényében a tele
hold.</p>
<p>És akkor bámulva láttam, hogy úszó szigetünk hegyei-partjai most
is eleven karmazsin fényben égnek, míg a lapályok gyönge
rózsaszínnel vannak bevonva. A lábaink alatt ropogó hó maga is
rózsaszinű volt.</p>
<p>Ez tehát nem az északi hajnal viszfénye; ez pirosra festett
hó.</p>
<p>Ross kapitány is találkozott északsarki útjában a Baffin öbölben
egész rózsaszínre festett partokkal. Azoknak a havát egy apró
lopvanösző spórái festették meg ily pirosra, miket elneveztek
«uredo nivalisnak» (hórozsda). Hanem a mi havunk festanyaga más. Ez
a volcánban felforrott kőszénkátrány terméke, mely a belé omló
tengervíz savaival a <span class="pagenum"><a name="Page_166" id=
"Page_166">-166-</a></span> földkebel erős tüze közepett
titokteljes vegyészi alakítással egyszerre színeket állított elő, a
mik a fellövellő gőzben a hófelhők közé keveredtek, rosanilin,
azalin, harmalin és fuchsin, minden csodaszép változataival s most
itt úszik a sötétzöld oceán közepett ez a darab föld, karmazsinnal,
miniommal és karminnal örök időkre hajnalszínűvé festve.</p>
<p class="center">*</p>
<p>Minden szárnyasa a jégvilágnak elhagyta úszó földünket. Hajóink
vitorlái néptelenek már. Egy vadlúd maradt bezárva egyik
szobánkban. Most leirom ez eseményeket, a mik a Tegetthoffon és
környékén történtek, s azon módon, a hogy galambpostával szoktak
üzenetet küldeni: elküldöm ezeket a vadlúd által a nagy világba.
Talán megkapja valaki. Talán lesz, a ki hitelt ád szavaimnak s
elindul felkeresésünkre.</p>
<p>Kelt az északi szélesség 90-ik foka alatt az örök
éjszakában.</p>
<hr class="chap" />
<div class="chapter"></div>
<p><span class="pagenum"><a name="Page_167" id=
"Page_167">-167-</a></span></p>
<h2>A KI A SZIVÉT A HOMLOKÁN HORDJA</h2>
<p><span class="pagenum"><a name="Page_168" id=
"Page_168">-168-</a></span></p>
<p><span class="pagenum"><a name="Page_169" id="Page_169"><br />
-169-</a></span></p>
<h3>ALOF-BETH-GOMÁL MOLLAH.</h3>
<p>A kik a syriai nyelvvel ismerősek (s ugyan ki ne ismerné?)
rögtön ki fogják találni, hogy ez a név Alof-beth-gomál Mollah
annyit jelent magyarúl, hogy «Ábéczé bácsi». S ez a név a lehető
legnagyobb megdicsőítés halandó emberre nézve. Mert valamikép az
Alkorán az a könyv, a melyben minden tudománya a kerek világnak
bennfoglaltatik; azonképen az ábéczé az a könyv, a melyben az ember
minden betűt megtalál, s ezen betüknek összerakásától függ, hogy
minden kérdésre megkapja a kivánt feleletet.</p>
<p>Alof-beth-gomál Mollah az igazhivők órákuluma.</p>
<p>Eredetét a régi «Koreis» törzsből származtatja. A törzs maga rég
kiveszett már. Elfogyasztá a szent élet, a testi élvezetek
megtagadása: a mi megmaradt, elpusztíták a vahabiták, a mollah maga
képviseli az egész népcsaládot, melyből maga Mohammed próféta is
eredt. Ez idő szerint terjed az életkora százhuszonhat esztendőre.
«Meghalhatatlan» ember.</p>
<p>A lábaira már nem bír felállani, s a kezét nem bírja a szájáig
emelni; de azért a legjobb testi-lelki egészségnek örvend. A ki
hozzá jön tanácsot kérni, jövendőt mondatni, annak kötelessége a
prófétát megetetni és megitatni. Nem nehéz kötelesség, miután az
öreg növényfogyasztó.</p>
<p>A ki hátrafelé száz éven végig lát, az bizonyosan előre is épen
olyan messze belát a jövendőbe.</p>
<p>Alof-beth-gomál Molláhnak a feje a mohamedánok
konversations-lexikona s a bölcseség tárháza.</p>
<p>A bölcseségét semmi sem bizonyítja oly határozottan,
<span class="pagenum"><a name="Page_170" id=
"Page_170">-170-</a></span> mint az, hogy saját magáról milyen
jövendőlátással tudott gondoskodni.</p>
<p>Egy olyan törzsnek az ivadéka, melynek kiirtására volt kihúzva
minden fegyver, barbarok és versenytársak kezében; kénytelen volt
olyan rejtekhelyet keresni magának, a hol rá nem találnak. Csakhogy
ott meg elveszhet éhen, vagy a puszták ragályos lázaiban.</p>
<p>Alof-beth-gomál kiválasztotta magának menedékül azt a völgyet
Tunis tartományában, a melyet az «egészség völgyének» neveznek, a
hol örökzöld cserfa a fenyővel és pálmával csodálatosan
összekeveredve, életgerjesztő balzsamával gyógyítja meg az
odamenekülő nyavalyásokat. S a hol még az ellenséges növényóriások
is ki tudtak békülni, az emberek közt is aranykorbeli jóakarat az
egyedüli törvény. Az arab közmondás szerint az «Ain-draham» (ezüst
forrás) tartományában bátran járhat végig egy szűz leány, arany
koronával a fején éjszaka – egyedül.</p>
<p>A hajdani carthagóiak s a római Cæsarok egykori kedvencz
paradicsoma most is tele van még a régi nagyságot hirdető paloták
romjaival: a chemsui márványbányákból került meseszép antik-sárga,
rózsaszín, zöld és erezett oszlopok még tartogatják a bazilikák, az
amphitheátrumok arkádjait s hirdetik Nerva Traján örök dicsőségét,
de Alof-beth-gomál Mollah nem választá ez üres palotákat
lakhelyéül; hanem bevette magát a szuk-el-tnini sziklasírboltok
egyik üregébe s ott megosztotta a Flamen Martialissal a fekhelyét:
a sarcophag fenekén alszik a Flamen, a tetején a Mollah.</p>
<p>Ha a Mollah most százhuszonhat esztendős, akkor nyolczvan
esztendő óta kell neki abban az oduban ülni. És mégis tudja, a mi
az egész világon történik. A kik tanácsot kérni jönnek oda hozzá,
azok hordják azt össze neki. S eljárnak hozzá a kicsinyek és
nagyok, a gazdagok és nyomorultak, a hatalmasok és az üldözöttek;
és különösen, a kik szerelmesek. És még azután, a mi legkülönösebb
baj: Európában alig ismeretes, de a Keleten sűrűn <span class=
"pagenum"><a name="Page_171" id="Page_171">-171-</a></span>
előfordul: a «halott-szivűek». A szerelem halottjai inkább.</p>
<p>Ilyen «halott szív» volt a syriai kormányzónak, Tefik beynek a
fia, «Edrisz-el Homrah-emir».</p>
<p>Azért hítták «el Homrah-nak», (veresnek) mert az arcza, a keleti
faj olajbarna szinétől elütően, piros volt. Olyan piros, mint a
rózsa. És a szíve mégis halott volt.</p>
<hr class="chap" />
<div class="chapter"></div>
<p><span class="pagenum"><a name="Page_172" id=
"Page_172">-172-</a></span></p>
<h3>TEFIK BEY ÉS A PRÓFÉTA.</h3>
<p>Tefik bey, a kinek a mellékneve volt először «gházi», később
pedig «deli», mind a kettőt kiérdemelte: Az elsőt, «győztes» a
vahabiták és beduintörzsek fölötti diadalaival, a másodikat pedig,
«az őrült», azzal, hogy elvesztette az eszét. Hogyan cserélte ki
egymást ez a két név?</p>
<p>Szép, erőteljes férfi volt még ötven éves korában is. Igazi
eredeti arabs jellegű arcz, sötétbarna színnel, fekete göndör
szakállal, villogó fekete szemekkel; ideges, karcsú termet, széles
vállal, aczélizmokkal; kivált ha lovon ült, a Selaheddin korabeli
hősökre emlékeztetett.</p>
<p>Egy napon nem restelte a hatalmas bey felkeresni a szuk-eltnini
prófétát sziklaodujában.</p>
<p>Ismerte a látogatást tevők kötelességét; iszákjából megtölté a
bölcs gyékénykosarát datolyával, kőkorsóját forrásvízzel; szájába
rakta az ételt, szájához emelte a korsót, megetette és
megitatta.</p>
<p>– Áldva legyen Allah neve, a ki Illés prófétát táplálta a
pusztában a maga hollói által.</p>
<p>– Hát engem csak hollónak becsülsz?</p>
<p>– Nem. Te vagy a keselyű, a ki a beduintörzseket megeszed, Tefik
bey.</p>
<p>– Honnan ismertél rám?</p>
<p>– Minden embernek a homlokán lakik a lelke, a ki megmondja, hogy
kicsoda. Miért jöttél hozzám?</p>
<p>– A fiam beteg, annak a számára keresek nálad írt.</p>
<p>– Miben szenved?</p>
<p>– Semmiben sem. Hiszen ha valami hibája volna, akár <span class=
"pagenum"><a name="Page_173" id="Page_173">-173-</a></span> testi
tagjaiban, akár a belső zsigereiben, nem jönnék tanácsért tehozzád,
hanem elvinném a keresztyén tudósokhoz, a kik ezt a tudományt
tanulták; tudnak halottból élőt, élőből halottat csinálni; fiamnál
az a baj, hogy semmi baja sincsen. Ép, erős, délczeg: naphosszant
megüli a vágtató paripát, neve sokszor fel van már irva ellenség
homlokára. Étvágya jó, de az éhséget is kibirja, a mi első
kötelessége a jó katonának.</p>
<p>– Talán hát engedetlen, szilaj természetű?</p>
<p>– Sőt ellenkezőleg: a legjobb fiu a világon, a kiről a többi
legényeknek himet kellene varrni. Apatisztelő, bajtársmegsegítő,
koldusápoló. Soha se láttál olyan fiut: mikor a harcz melegében
látod, egyik kezében a szablya, másikban a lándzsa, csak a térdével
igazgatja a mént, úgy dúl az ellenségben, mint a párducz a tevék
között, ha pedig otthon van, szegfűt ójt, galambot etet.</p>
<p>– Hát akkor mi baja?</p>
<p>– Nem akar asszonyt szeretni. Gyűlöli az asszonyfélét, elfordúl
előle; nem néz reá. Megpróbáltam már vele mindent. Elvittem az
örmény kávéházba, a hol a bajadérek tánczolnak; helyettük ő takarta
be az arczát. Adtam a kedvéért lakomákat, a melyeken franczia
mustot ittak, a mely ki van véve a próféta tilalma alól: a
hárememből a legszebb rabnőket ültettem melléje; a bort kiköpte a
szájából s a csókot letörülte az arczáról: egyik sem fogott rajta.
Annyira megy a nők iránti gyűlölete, hogy még a saját hugait sem
akarja látni és soha velük beszédbe nem állt még. Pedig szép leány
mind a kettő.</p>
<p>– Tudom. Az egyiknek a neve «Laillabeth», a másiké «Ferinkháne».
Az első anyáról is nővére Edrisznek. Keresztyén nő volt az anyjuk.
Azt te egy kolostorból raboltad el erővel.</p>
<p>– Mindent tudsz. Azt hiszem, hogy ez a keresztyén asszony
kötötte meg a fiának a szivét a születése órájában, hogy soha ne
szeressen nőt.</p>
<p>– Mennyi a fiad életkora? <span class="pagenum"><a name=
"Page_174" id="Page_174">-174-</a></span></p>
<p>– Épen fele az enyimnek. De olyan idős koromban én már tíz
leányt raboltam el a kút mellől.</p>
<p>– Allah nem egyformán osztotta ki a virágzást és a
gyümölcstermést a fák között. A fügefa háromszor virágzik,
háromszor gyümölcsöz, a míg a nap a rákfordulótól a bakfordulóig
eljut; a medveszőlő fájának az érett gyümölcse pedig ott éri az
ágon az új virágot: annak egész év kell; a cidoni alma fanyar marad
a tizennegyedik holdtöltéig; és a kenyérfa gyümölcsét csak hat
évszak letölte után lehet leszakítani. Majd megjön
Edrisz-el-Homrahnak is a maga ideje, a mikor a szíve virágozni
kíván.</p>
<p>– Csakhogy én arra nem várhatok. Edrisz fiam a minapi
harczjátékok alkalmával megnyerte a khedive kegyét. Én azóta ismét
új diadalokat vívtam ki az ő ellenségei fölött. Most az én
hőstetteim megjutalmazására azt gondolta ki a khedive, hogy leányai
közül a legidősebbet a fiamnak adja feleségül. A menyasszony már
útban van. Az én Edrisz fiam pedig hallani sem akar felőle.
Veszedelmes kelepczében vagyok. Ha a szultáni herczegnőt
visszaküldöm, akkor «megittam a fekete kávémat».<a name=
"FNanchor_2" id="FNanchor_2"></a><a href="#Footnote_2" class=
"fnanchor">2)</a></p>
<p>– Mindennap Allah árnyékában járunk.</p>
<p>– De én még koránlom a paradicsomba jutást: nekem még nagyon sok
megenni valóm van itt a földön.</p>
<p>(A mohamedi hitrege szerint Allah minden embernek kiszabta a
születése napján, mennyi ételt kell e világi életben
elfogyasztania; a ki hamarább megeszi, hamarább elvégzi; a ki
takarékoskodik vele: hosszabban él.)</p>
<p>– Van időd a meggondolásra. A herczegleány nem fog egyenesen a
te palotádba menni; annak még egy nagy kerülő utat kell tennie s
azalatt majd mutat megváltást a sors.</p>
<p>– Én már találtam ki egyet. Ha a fiamnak nem kell a
menyasszonya: elveszem magam feleségűl. <span class=
"pagenum"><a name="Page_175" id="Page_175">-175-</a></span></p>
<p>– Ha te elveszed a khedive leányát, a kit a fiadnak szánt, akkor
az megteszi, hogy a fiadnak elküldi a leányának az anyját
feleségül, s akkor a fiad lesz a te apósod s az új szülött fiad
lesz a fiadnak az unokája. Különben is tudd meg azt, hogy öreg
ember szívének a fiatal asszony fényes tőr. Egyébiránt jól teszed,
ha a legédesebb nemét választod a halálnak.</p>
<p>– Csak egy nagy baj van vele. Ha én magam veszem el a khedive
herczegkisasszonyát, akkor az udvari törvények szerint azonnal el
kell bocsátanom a most meglevő két feleségemet. A szultánleány
férje nem tarthat több asszonyt.</p>
<p>– Hát hiszen tudod azt, hogy az olló két ága, mely szüntelen
egymás ellen harczolni látszik, még sem egymást, hanem mindig a
közbeeső valamit metszi darabra.</p>
<p>– Csakhogy nekem nagyon kedves volt ennek az ollónak a
metszése.</p>
<p>– Ám lássad. Én tudnék neked valami tanácsot adni, a mivel a
khedive haragját elfordíthatnád. Te is fogod tudni, hogy a
khedivének «gyüjtési» szenvedélye van. Voltak szultánok, a kik
órákat gyüjtöttek, mások drága ötvösműveket: a khedive mindenszinű
rabnőket szed össze. Van neki már mindenféle: hófehérbőrű orosz,
aranyosbarna szinű örmény, hollófekete bársonybőrű bisbariba
szerecseny, olajszinű maláji, rézszín bőrű indián, sárga chinai;
aztán van olyan, a kinek a bőre márványozott, fehér pirossal törve;
azután meg hamuszínű, a milyen a kreol nőké, meg olyan, a ki a
csiszolt diófához hasonlít, czigányfajta. Én tudnék neki még egy új
színt szerezni.</p>
<p>– Mifélét? Lehetetlen az!</p>
<p>– Zöldet.</p>
<p>– Valami tengeri istennőt?</p>
<p>– Nem. Csodák nincsenek a világon. Allah teremtése minden, a mi
volt, van és lesz. Itt járt nemrég nálam egy egész család, a
melynek bőre zöld: arcza, teste csupa világos zöld. Nem betegség
rajtuk ez a szín; hanem egy csodálatos <span class=
"pagenum"><a name="Page_176" id="Page_176">-176-</a></span>
vérkeverék szüleménye. Az apjuk sárga színű chinai volt s az anyjuk
fekete. A gyermekeik zöldek lettek. Van közöttük egy hajadon leány,
a ki szép. Mintha topázból volna faragva. A hajában is egyesülve
van e két faj sajátsága; olyan puha és göndör az, mint a
szerecsenyeké, de olyan hosszú, mint a chinaié; úgy omlik le rajta,
mint egy bársony palást. Különös színük miatt nem volt maradásuk a
szülőföldükön; se a chinai, se a néger nem akarja őket befogadni.
Egyik országból a másikba üldözik őket, mint a bélpoklosokat.
Hozzám jöttek tanácsot kérni. Én azt mondtam nekik, hogy menjenek
el Dzseddáhba, ott húzódjanak meg a hánban, majd nem sokára értük
fog menni egy nagy úr s elviszi őket egy fejedelem udvarába.</p>
<p>– Aisah kötényére esküszöm, az a nagy úr én leszek. Azt a zöld
leányt megszerzem azonnal.</p>
<p>– És elküldöd a khedivének, kiengesztelésül a visszautasított
herczegleányáért.</p>
<p>– Nem! Megtartom magamnak a herczegleányt feleségül, a zöld
leányt pedig rabnőül.</p>
<p>– Ám lássad. De rá emlékezzél, hogy nem én tanácsoltam.</p>
<p>– Allah legyen előttem! Ő akarta, hogy a férfinak a szíve
sebesebben dobogjon, mikor asszonyra gondol. De már most szólj,
tudsz-e valami segedelmet a fiam számára, hogy annak a szíve ne
legyen halott?</p>
<p>– Megmondhatom; de jobban tennéd, ha annak hagynád. Azt mondja
az Alkorán: «ha alvó oroszlánt találsz, ne lépj a farkára, hogy
fölkeltsd». Ha a kertész sietteti a fának a virágzását, az a fa
elvész.</p>
<p>– De már huszonöt éves korában csak virágozhatik.</p>
<p>– Ábrahám hatvan éves volt, mikor nőül vette Sárát.</p>
<p>– De ott volt Hágár!</p>
<p>– Az történik, a mit Allah előre elrendelt, én vissza nem
forgathatom a nagy könyv lapjait. Tele van irva a mult és a jövendő
lapja egyaránt. De én megmondom <span class="pagenum"><a name=
"Page_177" id="Page_177">-177-</a></span> neked most, hogy rossz
lesz azt tenned, a mi megvan felőled irva, hogy tenni fogod.</p>
<p>– Hallgatom.</p>
<p>– Tehát el fogod küldeni a fiadat a nagy bucsujárással Mekkába a
«Beit Allah»-hoz (Isten háza), a mikor a napja eljön, hogy a
«Kaába» ajtaját felnyitják. Mikor el lesznek végezve a
szertartások, a Zemzen kutjánál való mosakodás, az Arafát-hegyi
zarándokolás, a Wadi muna pusztában a kőhajigálás: hát akkor a fiad
szive eleven lesz. Uj emberként fog visszatérni a
«Beled-el-Harám»-ból. De abból nem lesz semmi jó. Most hagyj
békében és meg ne köszönd, a mit tőlem kaptál, mert abban nincsen
semmi jó.</p>
<p>Mikor Tefik bey kilépett a próféta sírlakából, épen akkor jött
fel a nap a Dzsebel-el-Hadzsela kopár gerincze mögül, mely úgy néz
ki, mintha óriási várak düledéke volna.</p>
<p>Akkor bámult el csak, visszatekintve az elhagyott völgyre, az
Alof-beth-gomál-Mollah lakásának pompáján. A szultánok valamennyi
palotái nem mérkőzhetnek azzal.</p>
<p>Azt a meredek hegyet, melynek aljába a rómaiak sírüregei vannak
vájva, úgy hivják a mai kor népei, hogy az «izzó szikla». Fekete
homokkő az egész, mely a bazalthoz hasonlít. Semmi növényzet rajta:
kopár az egész kő. A naptól fenékig áthevítve, üregeiben olyan
hőség van, mint egy szárító kemenczében. Az ide hordott hullák mind
mumiákká váltak a száraz hőségtől s állati élet ott meg nem
maradhat. Az a pokol.</p>
<p>Hanem Allahnak úgy tetszett, hogy az ő hive számára egy ölnyi
tért kiszakítson a pokolból.</p>
<p>A sziklafal mentében huzódik a hajdani római vízvezeték
maradványa, mely a régi Simissus városába szállítá a távol
hegyekből eredő patak vizét. Az egész aquæduct összedült; csak ez a
kis darab áll fönn belőle s most a félbeszakadt romcsatornából hull
alá a patak épen a próféta lakóhelyének az ürege előtt, eleven
kárpitot képezve <span class="pagenum"><a name="Page_178" id=
"Page_178">-178-</a></span> a bejárásnál, mely azt eltakarja. A
zuhatag medenczét vájt a kőben, melynek örökké forgó örvénye
behatol a próféta barlangjába s mintegy szolgálattevő dzsin,
tisztogat és hűs levegőt áraszt; a barlangot fehér köd takarja
folyton s a mint a nap keresztülsüt a zuhatag kristályán, a próféta
sírlakását örök szivárványfény derengi át.</p>
<hr class="chap" />
<div class="chapter"></div>
<p><span class="pagenum"><a name="Page_179" id=
"Page_179">-179-</a></span></p>
<h3>A DRÁGA HOLD ÉS AZ OLCSÓ HERCZEGNŐ.</h3>
<p>Egész Dzsiddah népe mind a háztetőkön volt s valamennyinek az
arcza mind az ég felé volt fordítva. Az újholdat keresték.</p>
<p>A kalendáriumban világosan ki volt téve, hogy a hold megujul
naplement után 7 óra 11 elsőpercz 22 másodperczkor. De ez nem elég
Dzsiddában. Ám nyugodjanak meg a sztambuli, teheráni, tunisi
mozleminek az asztronomiai meghatározásokban; de a szent Hedzsáz
tartomány lakóinak ez nem elég auktoritás. Abban a malasztos
háromszögben, melyet Éva sírja, a próféta bölcsője és temetője
képez: (Dzsiddah, Mekka és Medina), az újholdnak tanut kell hozni
magával, a ki szemmel látta az ő megjelenését az égen: egy
«sohud»-ot.</p>
<p>Ezuttal pedig egészen be van borulva az ég. Igéri az esőt, de
nem adja alá. Pedig ugyan nagy szükség volt már rá. A házakban
minden cisterna kiszáradt; a közkutak vasajtóval vannak bezárva, s
a «vízbérlők» csak az «oádi» teszkeréjére adják ki a vizet
korsószámra, – pénzért; forrásvizet a távol hegyek közül a beduinok
hordanak bőrtömlőkben; de azt csak urak ihatják, mert drága.</p>
<p>Hanem azért mégis nagyobb az ohajtás, egy kis derült ég után,
mint maga a népszomjuság, s minden igazhivő a «fatihát» hadarja,
inyéhez száradó nyelvvel.</p>
<p>És Dzsiddáhban minden ember igazhivő mozlemin, kivéve egy néhány
gyaur pálinkaboltost, a ki keresztyén. Rendes nevén «kelb-ibn-kelb»
(kutyafia kutya). A pálinka ugyan meg van tiltva a szultán és a
próféta <span class="pagenum"><a name="Page_180" id=
"Page_180">-180-</a></span> által; de hisz épen azért árulják
pénzért, mert tilos; különben ingyen adnák.</p>
<p>Látszik ugyan a keleti láthatár felé, a merre Mekka fekszik,
valami kis rongyos szakadás a felhőpaláston: ha valaki épen ott
volna, hát onnan ugyan megláthatná a félholdat; de hát ki mehet
oda? Annak a «Rok-madár» szárnyaival kellene birni.</p>
<p>Már pedig az egész városra nézve nemcsak életkérdés, hanem
valóban ételkérdés az, hogy fenn van-e «e mai napon» valósággal az
újhold az égen, vagy nincs. Mert ezzel az újholddal kezdődik a nagy
Ramadán-bőjt. S a bőjt a mohamed-hitüeknél igen komoly dolog. Ez
alatt egy álló egész holdjáraton át, napfelkeltétől naplementéig,
egy falatnak és egy kortynak nem szabad lemenni az igazhivő torkán;
csak naplemente után ehetik és ihatik. A gazdagoknak könnyű, mert
azok éjszakát csinálnak a nappalból; bezárják az ablaktábláikat; a
nappalt átaluszszák; de a szegény embernek, a kinek az utczán a
dolga, a ki a boltjában ül, ugyan keserves dolog egész forró napon
keresztül nyelni az éhkortyot s még csak egy kis feketekávét sem
szürcsölhetni. Néha pedig a hideg napon is, mivel a Ramadán «hó»
nem számít a rendes «hónapok», hanem a holdjárás szerint s ekként
32 év alatt végig vándorolja az esztendőnek mind a négy évadját. Ez
évben épen a tavaszi monsun szelek idejére esett. Minthogy pedig a
Ramadán «este» kezdődik: annálfogva az egész népségnek legnagyobb
érdekében áll megtudni, hogy ez a «mai» éjszaka olyan éjszaka-e
már, a mikor a holnapra való ebédet előre meg kell enni? mert
különben teljes huszonnégy óráig tartana az étlenség. S ez már nem
bőjt, hanem koplalás.</p>
<p>Azonban az újholdat csak nem látta meg senki. Már be is
sötétedett s a helytartó basa dobosai kihirdették minden
utczaszegleten, dobszó mellett, hogy a hold nem levén látható, a
Ramadán-bőjt kezdete a mai napról holnapra tétetik át. A dzsiddahi
kormányzónak van arra <span class="pagenum"><a name="Page_181" id=
"Page_181">-181-</a></span> hatalma, hogy megigazítsa az
astronomiát: egyébre úgy sincs.</p>
<p>Erre aztán minden igazhivő letakarodott a háztetőkről, a pékek,
húsárulók és zöldségkofák bezárták a boltjaikat, a bazárra lakatot
vetettek s ment haza minden ember – mosakodni. Az arab mohamedán
minden nap háromszor mosakodik, az indus mohamedán pedig négyszer –
egy esztendőben.</p>
<p>A Ramadán-hó kezdetét hirdető ágyulövés tehát a maga rendes
kalendáriumi napjáról elmaradt.</p>
<p>Azonban a «Kizmet» nagy könyvében az volt megirva, hogy ezen a
felhőfátyolozta napon egy buzgó igazhivő, alig megmagyarázható
okokból, épen azon a vendégszeretetlen pusztán kóboroljon lóháton,
a mely fölött az említett égnyilás mutatkozott. Ennek a halandónak
a szemei meglátták a nyugoti láthatáron épen leszállni készülő
újhold ezüst sarlóját s miután a látomány által e szerencsés
kiválasztottja a prófétának egyszerre «sohud»-dá lett fölavatva,
szent kötelességének tartá azonnal lóhalálában bevágtatni Mekkába s
hirül adni a Nagy Sheriffnek, hogy ő látta a holdat.</p>
<p>Ott tehát még aznap este elkezdődött a Ramadán-hó.</p>
<p>Minthogy pedig abból nagy veszedelem támadna az Izlámra, ha a
Hedzsáz földén egy helyen ma, másikon holnap kezdenék a bőjt havát,
annálfogva a nagy Sheriff megparancsolá a hírhozó sohudnak, hogy
rögtön vegyen más paripát s vágtasson Dzsiddáhba, ott is tudatni az
örömhirt, hogy megvan a hold!</p>
<p>Dzsiddah Mekkához gyors paripán is jó négy órajárás. A muezzim
épen az éjféli szurát vonította a mináréh erkélyén, mikor a sohud a
helytartó basa palotája elé megérkezett.</p>
<p>Mondták neki, hogy a basa már lefeküdt s az igazak álmát
aluszsza.</p>
<p>– Mondjátok meg neki, hogy a mekkai Nagy Sheriff parancsát
hozom. Keljen fel azonnal. <span class="pagenum"><a name="Page_182"
id="Page_182">-182-</a></span></p>
<p>A helytartó basa bizonyára ugrott volna az ágyából erre a szóra,
ha igazán feküdt volna is; mert a Hedzsáz tartományában az igazi
parancsoló úr nem a padisah, hanem a mekkai nagy Sheriff; – azonban
szerencsére fenn volt még s a fő-kádival sakkozott, közben
iszogatva a tilalmazott rakit.</p>
<p>A sohudot bebocsátották a basához. Karcsú, deli levente volt. A
termetét jól ki lehetett venni. A mekkai zarándokok öltözete az
«ihrám», nem más, mint egy fehér lepedő a vállukon s még egy fehér
kendő az ágyékuk körül tekerve. A fiatal legény a lepedőt
összecsavarta, hogy nyargalása közben szelet ne fogjon: nem volt
rajta más, mint a patyolatkendő a derekán, azon függött a meztelen
kardja.</p>
<p>– Labbaika Allahuma, labbaika! kiálta a belépő ifju. (A mi
annyit tesz, hogy «szolgállak, óh Allah, szolgállak»: – a mekkai
zarándokok folytonos üdvözlése.)</p>
<p>– No mi baj? kérdé a helytartó.</p>
<p>– A nagy Sheriff mondja: ma van a Ramadán-kezdet; én láttam az
újholdat. Labbaika!</p>
<p>– Oh hogy szurokzápor esett volna a pofádra a három sejtán örök
sebeiből, a mikor megláttad! Hát mit csináljak én most a te
holdaddal?</p>
<p>– Add hirül ágyulövéssel a városnak a Ramadán kezdetét! mondá a
zarándok.</p>
<p>– Az Izrafil angyal trombitája nem lesz rettenetesebb az itélet
napján! nyögé a basa. Köszönöm, jámbor metuáf, hogy ezt a hirt
elhoztad. Mi jutalmat kérsz érte?</p>
<p>– Azt én egészen a te nagylelküségedre bizom.</p>
<p>– No nézd ezt a csalafintát, mondá a basa a kádinak. Rám bizza a
jutalmat. Ha ő kérne valamit, azt lealkudhatnám negyedrészére. De
magam magammal csak nem alkudhatom. – Adok neki egy erszény
egyptomi bronzpénzt. Talán még nem ismeri; azt gondolja: arany.
Vagy még jobbat. – Jámbor metuáf: ajánlani foglak a nagyvezérnek,
hogy nevezzen ki hadnagynak az albán lovasokhoz.</p>
<p>– Köszönöm, jámbor basa. Vagyok már eddig is valami.
<span class="pagenum"><a name="Page_183" id=
"Page_183">-183-</a></span> Én vagyok a kairói spáhik ezredese:
Edrisz bég-el-Homrah.</p>
<p>A basa hanyatt esett ijedtében.</p>
<p>– Allah akbar! Ezt nem lehet kifizetni sárgaréz pénzzel. – No
hát nemes Edrisz bég (ismerem az apádat is, a gházit, a Tefik
beyt), nagyon örülök, hogy láthatlak. Foglalj helyet a szőnyegen s
fogd a nargyle egyik szopókáját a szádba. Mától fogva vendégem
vagy, az egész Ramadán hónapon keresztül.</p>
<p>Edrisz bég nem mondatta magának a kinálást másodszor; –
szétterjesztgetve az összegyürt ihramját s tagjait salonképes
burkolattal véve körül, leült harmadiknak a két úr közé. Egy
szerecsen rabszolga rögtön eléje tolta a kis asztalt a
kávéscsészével, míg egy lengeteg öltözetű rabnő megkinálta egy
ezüst tálczából aszalt fügékkel és kandirozott pisztácziákkal, a
melyeket Edrisz bég sok órai fáradsága által indokolt étvágygyal
sietett bekebelezni.</p>
<p>A kormányzó basa e közben felhivatta a kavaszát s kiadta neki a
rendeletet, melynek eredményeül nehány percz mulva egy hatalmas
ágyudördülés szakítá félbe az éj csöndjét.</p>
<p>De igazán mondva még Izrafil angyal trombitája sem fog annyi
konfuziót okozni annak idejében ide lenn a földön, mint a mennyit
előidézett ez az egy ágyulövés.</p>
<p>Az igazhivők mind a gyékényeiken nyujtóztak már s az ágyulövésre
a legédesebb álmaikból ugráltak fel.</p>
<p>Ágyulövés. Ramadán-kezdet! Huh hetvenezer angyal! Tehát nem
holnap kezdődik a nagy bőjt, hanem még ma! Akkor még reggelig meg
kell vacsorálni minden embernek. De hol kapni most valamit? A török
nem tart otthon éléskamrát: minden nap a piaczról veszi az
ennivalót. A török asszony nem gazdasszony. Nosza futott minden
ember a szomszédjához kölcsön kérni egy kis harapni valót. Minden
bolt, mészárszék be volt zárva. Az utczákon szaladgálók hasztalan
döngették sorba a boltajtókat. Éjjel nem árulnak a muzulmánok
semmit. <span class="pagenum"><a name="Page_184" id=
"Page_184">-184-</a></span></p>
<p>A kormányzó basa ellenben jól el volt látva konyhára valókkal,
szakácsa is volt, s annak nem kellett utasítás. A mint ez
meghallotta az ágyulövést, rögtön ürüt vágott, piláfot készített;
tojásgyümölcsöt töltött meg mézes mandulával s egy nagy
czápauszószárnyat kisütött olajban. A basa asztala sohasem
szűkölködött vendégekben, s a mi jó és drága a városban csak
kapható volt: az mind bőségesen volt felszolgáltatva. Az igaz, hogy
senkinek se szokott megfizetni azért, a mit elhordatott, se
húsvágónak, se péknek, se szatócsnak.</p>
<p>Az éjjeli lakomának tökéletességéhez tartozott a zene és táncz
is, kivált miután egy olyan kitünő vendég vett benne részt, mint
Edrisz bég, A nubiai zenészek és bohóczok lármás játékai eléggé
mulattaták a fiatal leventét, bár igaz muzulmán léha nevetéssel nem
szokta is jelezni a derült jó kedvét; midőn azonban a lakomázó
vendégek elé belebbent egy pár alme, a minővel Dzsiddáhban egy
egész városrész van tele s elkezdé a maga érzéki mozdulatokból álló
tánczait lejteni, s sebes orsószerű pörgéssel a vékony
selyemfátyolt a tagjai körül csavarni, s aztán megint megfordított
pördüléssel a fátyolból kibontakozni, akkor Edrisz bég egész
felháborodással takarta el az arczát az ihrám leplébe, s arra kérte
a basát, hogy távolítsa el ezeket a szemérem nélküli
némbereket.</p>
<p>– Éva anyánk sírjára mondom! kiálta fel a basa, ilyen eset még
nem jött tudomásomra, hogy egy fiatal levente megbotránkozzék az
abelérák táncza fölött. Talán holtszivű vagy te, ifju bég?</p>
<p>– Igenis, holtszivű vagyok. Mondá egykedvüen Edrisz.</p>
<p>– Bizonyosan keresztyén anya szült?</p>
<p>– Igenis. Keresztyén volt az anyám.</p>
<p>– Az ilyeneknek a fiai szoktak holtszivüek lenni. Voltál-e már a
szent Kába-kő előtt? Megmosakodtál-e a Zemzem kútjában? áldoztál-e
már eleven ürüvel az Ábrahám oltáránál? <span class=
"pagenum"><a name="Page_185" id="Page_185">-185-</a></span></p>
<p>Edrisz bég elmondá, hogy mindezen átesett már minden siker
nélkül.</p>
<p>– Most is úgy borzadok az asszonyi állatnak a mosolygásától,
mintha a párducz vicsorgatná rám a fogait s mikor felnyitja a
száját valami leányféle, hogy nekem hizelegjen, mindig azt várom,
hogy a kettős kigyónyelv fog előjönni belőle. S a mióta a
Kába-kövét érintettem, még inkább fázom tőle, mint azelőtt.</p>
<p>– Azt elhiszem, mondá a basa. Nem is gyógyít meg az a bolond kő
semmit. Csak a buta parasztoknak való az, hogy a hitükben
megerősödjenek s a papjaiknak a zsákját megtöltsék. Mink, művelt
muzulmánok az ilyen mesékre már semmit sem adunk. Imádkozás,
bucsujárás, mind csak babona. Megcsináljuk, hogy a nép, meg a papok
fel ne förmedjenek ellenünk; de bíz én, ha a fogam fáj, nem
olvastatom rá a szurát az imámmal, hanem hivatom a borbélyt s
kirántatom az odvas fogat. Bizd rám magadat, vitéz bég. A mit semmi
babona, vájákolás, kancsérolás ki nem vett belőled, én majd
kiveszem a holt szivedet s meggyógyulva térsz haza az apádhoz, a
dicsőséges Tefik beyhez, a kinek Allah hosszabbítsa meg az
árnyékát.</p>
<p>Edrisz bég kiváncsi volt az ilyen szívhuzásra.</p>
<p>A basa egy intésére az egyik bajadére a hosszú rózsaszinű
selyemfátyolának a végét Edrisz fejére borítá s aztán elkezdett
körülötte forogva keringeni, mint a hogy a planéta kering a nap
körül, úgy, hogy apródonkint mind Edrisz bég körül tekerődzött a
fátyol és ugyanabban a mértékben fogyatkozott el a tánczosnő
termetéről. Mikor aztán egészen átköltözött a fátyol, akkor a
bajadér odaveté magát Edrisz bég ölébe s a fejét átkarolva gömbölyű
karjaival, egy tüzes csókot nyomott az ajkára.</p>
<p>Ezt nevezi a basa a holt szív praktikus kigyógyításának.</p>
<p>De Edrisz bég-el-Homrah nem állt kötélnek; dühösen tépte le
magáról a karjait leszorító fátyolt, mint hajdan Sámson Delila
köteleit s a szemérmetlen hajadont, mint a macskát, derékon kapva,
odadobta a basa lábaihoz s <span class="pagenum"><a name="Page_186"
id="Page_186">-186-</a></span> azzal felrugva az étkező-asztalkát,
kezébe kapta a meztelen kardját, mely szijon lógott az övébe
akasztva, s azt megforgatá a feje fölött.</p>
<p>– Eltakarodj előlem, «Sejtán-Emisznézi», vagy kettőbe hasítlak!
Te pedig vén istenkáromló mushir, légy átkozott örök időkre, a
miért meg akartál rontani egy igazhivőt. Ha a Ramadán-hóban nem
volnánk s ha nem nézném azt a Nisán-Ifticház-rendet a gyomrodon, a
minek érdemetlen viselője vagy, bizony a lábadhoz tenném a fejedet!
Büntessen meg Allah, én futok ebből az ördögök palotájából! Te
maradj itt, disznó! Bátyja a malacznak!</p>
<p>Azzal kirohant az ajtón, előhozatta a paripáját s visszaindult
Mekkába.</p>
<p>A kormányzó basa szépen zsebre dugta a kapott czimeket; volt
neki már abból egész gyüjteménye s elégült kedélylyel dörzsölé a
kezeit, hogy ime ettől a sohudtól ugyan olcsó áron
megszabadult.</p>
<p>De csak nagy hamar bekövetkezett az átok beteljesülése, melyet
Edrisz bég a basa fejére szórt. A legvidámabb éneklés és cziterázás
közepett egy ágyudördülés hangzott el odakünn, mely egyszerre
csendet parancsolt, s nyomban utána következett a másik.</p>
<p>– Ez a tengerről jön.</p>
<p>Azután még több lövés… egész hétig.</p>
<p>– Hét ágyúlövés! Insallah! Valami herczegasszonyt hozott ide az
– iblisz!</p>
<p>Most vakarta aztán már a fejét a vörös fez alatt a basa. A
herczegasszonyok rendesen ide szállnak a kormányzó palotájába,
egész cselédségükkel: egy ilyen fenséges látogatónak az ellátása
tökéletesen elnyeli azt az allahadta véletlen jövedelmet, a mit
egy-egy útközben a hajón elhalálozott indus zarándok pénze hajt a
basa konyhájára.</p>
<p>Rögtön eltakaríttatta az egész pompás lakomát s meghagyta a
szakácsának, hogy a míg a vendégek itt lesznek, a legavasabb
faggyut használja a sütés-főzéshez.</p>
<p>A veszedelem gyorsan következett. A basa a palotája <span class=
"pagenum"><a name="Page_187" id="Page_187">-187-</a></span>
erkélyéről szemlélheté, hogy a kikötőben horgonyt vetett gőzösről
hogy szakad el egyik csónak és dereglye a másik után. Éjszaka
levén, mindannyi el volt látva lámpásokkal. Előbb jött egy három
lámpásos kaik. Ez a kavasz. Azután egy négy lámpásos dereglye. Ezen
vannak az eunuchok. (Nevezzük magyarul «kappanőr»-nek; – nem is új
szó; Diószeghy találta fel az «arnica» számára). Azután jön egy
hosszú, mennyezetes bárka, hét lámpással, azon jön a
herczegasszony; annak a nyomában aztán több csónak, páros
lámpásokkal, azok szállítják a málhákat.</p>
<p>– Legkevesebb száz kenyérpusztítót hoz magával! sohajta fel a
kormányzó; szomorúan tapasztalva, hogy a partra ért három lámpás
csakugyan egyenesen az ő palotája felé tart.</p>
<p>A kavasz jóval előre érkezett meg. A herczegasszonyt kisérő
férfiaknak a partraszállásnál elébb végig kellett döngetni a
vámhivatalnokokat, a kik nem akarták megérteni, hogy fejedelmi
személyek málhái nem tűrik a vámot; s azután meg a sűrű néptömeg
közt rhinocerosbőr korbácscsal kellett utat verni egy szakasz
feketének a közbevett lámpáshordók számára, a kik a magas utazónő
palankinját oldalt fogták. Az elkésett Ramadán-kezdet miatt az
egész város minden élő népe az utczán szaladgált.</p>
<p>A kavasz felsietett a basához s átadta neki a fetvát, a miben az
utasítások voltak a számára a nagyvezértől.</p>
<p>A basa azt mondta rá: «péki».</p>
<p>A török, ha valami tetszik neki, azt mondja rá: «péki», ha nem
tetszik, akkor is azt mondja, hogy «péki». (Jól van.)</p>
<p>– Csak azt sajnálom, hogy az elkésett Ramadán-kezdet miatt nincs
a házam eléggé ellátva ilyen magas vendég igényeinek
kielégítéséhez.</p>
<p>– A miatt ne legyen gondod. A herczegnő mindent hoz magával, a
mi a kényelméhez megkivántató: még főzőkemenczét is; neked csak a
nyers halat és húst kell szolgáltatnod: azt is megfizetik; aztán
meg a szenet. Nyittasd <span class="pagenum"><a name="Page_188" id=
"Page_188">-188-</a></span> meg a hölgyvendégek számára való
szobákat, hogy a szőnyegeket, párnákat felhordják. Majd ha
elvégezte az étkezését a herczegnő, hivatni fog.</p>
<p>Ez már aztán enyhítette az Edrisz bég átkát.</p>
<p>Az előkelő vendég nagyszámú kiséretével elfoglalá az üres
szobákat, minőkkel a nagy kormányzói palota bőségesen el volt
látva; azt a szobát, melyet a maga és rabnői lakásául választott,
földísziték a legdrágább perzsaszőnyegekkel és orosz prémirhákkal;
a vánkosok, nyugvó párnák mind gazdagon voltak hímezve ezüsttel,
aranynyal; asztal gyanánt szolgált a remek préselt bőrből készült
vánkos, a mellé voltak elhelyezve a pompás vésett művű arany- és
ezüstedények; azoknak egy része fogadalmi ajándékul szánva a szent
kelyheknek. A terem közepén volt a bronzból készült kemencze;
valódi remekműve a keleti fémkovács-művészetnek, melyben egy
negyedóra alatt meg lehetett abálni az ürühust. A herczegnő
kivánsága az volt, hogy az ételt a szemeláttára készítsék el.</p>
<p>Mikor a basát maga elé hivatta, már akkor túl volt a lakomán a
herczegnő: csak a feketekávét töltögették még apró
aranyfindzsákba.</p>
<p>Hasztalan fáradozás volna a herczegnőt le akarni irni; mert
annak az egész termetét végtől-végig takarta az idomtalan szabású,
irigy feredzse, melynek a bő ujjaiba még a kezeit is eldughatá; a
feje is sűrű fátyollal volt letakarva s az arczát rejtve tartá
valami aranyálarcz, mely csak a két szemének hagyott nyílást s
valami olyan lengeteg anyagból volt, hogy a lélekzete folytonosan
mozgásban tartá.</p>
<p>– Labaika Allahuma! üdvözlék egymást kölcsönösen. A herczegnő a
meghajtott fejével mutatta a basának, hogy hová üljön le.</p>
<p>Azután megszólalt olyan halk hangon, hogy alig lehetett hallani.
Kevéssel volt az több a suttogásnál.</p>
<p>– Én holnap tovább akarok utazni Mekka felé.</p>
<p>– Péki… <span class="pagenum"><a name="Page_189" id=
"Page_189">-189-</a></span></p>
<p>– Sok kincset viszek magammal; az Azyrbeduinok támadásától
tartok.</p>
<p>– Békében fognak hagyni. A mult hóban tizenkettőt akasztattam
fel közülök.</p>
<p>– Annál rosszabb.</p>
<p>– De a többiek között meg kiosztottam három erszény pénzt a
szultán kegyadományából.</p>
<p>– Péki…</p>
<p>– Elővigyázatból mégis rendelni fogok melléd száz albán lovast
egy muteszelimmel.</p>
<p>– Péki…</p>
<p>– Majd megírom az ajánlólevelet a mekkai Nagy Sheriffhez, hogy
hamarabb bocsásson be téged a Kábához, mint a többi
asszonyokat.</p>
<p>– Péki…</p>
<p>– Ott vár rád a férjed?</p>
<p>– Nem vár.</p>
<p>– Péki…</p>
<p>– Nekem nincs férjem.</p>
<p>– Özvegy vagy?</p>
<p>– Még hajadon vagyok.</p>
<p>– Péki…</p>
<p>– El vagyok jegyezve s fogadalomból jövök a szent városba.</p>
<p>– Ott van már a vőlegényed?</p>
<p>– Nincs ott.</p>
<p>– Péki… Akkor nem mehetsz be a Kábába.</p>
<p>– Miért nem?</p>
<p>– Mert oda semmiféle leányt be nem eresztenek.</p>
<p>– Miért nem?</p>
<p>– Mert a leány olyan, mint a rózsabimbó. Az ember nem tudhatja,
hogy nincs-e kelyhében pók?</p>
<p>– Péki…</p>
<p>– Bizonyosan hallottad a történetet, hogy miért lett a Kába köve
fekete?</p>
<p>– Nem hallottam. <span class="pagenum"><a name="Page_190" id=
"Page_190">-190-</a></span></p>
<p>– A Kába köve, mikor a próféta imájára az égből leesett, tiszta
fehér volt és átlátszó; de egyszer egy afféle hajadon tette rá a
kezét, a ki olyan virágbimbó volt, melyben pók lakik; s attól
egyszerre olyan fekete lett az égből esett kő, a milyennek most
ismerjük. Ezért nem bocsátanak többé férjnélküli némbert a Kába
szentélyébe.</p>
<p>– Péki…</p>
<p>A basa vállat vont; ha neked «péki», hát nekem is «péki».</p>
<p>S azzal tovább szürcsölte a kávéját; a herczegasszony kissé
felemelve az arany arcztakaróját, egy falat rahát rakumot dugott a
szájába, s a míg azt majszolta, addig hallgatás volt.</p>
<p>Megint megszólalt a herczegnő.</p>
<p>– Én úgy tudom, hogy az adenni szultánnak a leánya is
meglátogatta a szent Kábát és be lett bocsátva.</p>
<p>– Az igaz.</p>
<p>– Hát annak lehetett?</p>
<p>– Mert tudta a módját.</p>
<p>– Mi volt a módja?</p>
<p>– Ha akarod, elmondom. De csak úgy, ha nagyon akarod. Hogy aztán
azt ne mondd felőlem, hogy én erőszakoskodtam veled.</p>
<p>– Péki…</p>
<p>– Hát a mikor egy ilyen magasrangú szűz óhajt a próféta
szülőhelyének szentélyében látogatást tenni: a Nagy Sheriff
megteszi a kedvéért, kivételképen, hogy férjet ád neki.</p>
<p>– Férjet?</p>
<p>– No igen. De csak ideiglenesen. Arra az időre, a mit a magas
hölgy a szent helyeken eltölt. Annak a férjnek csak kötelességei
vannak, de jogai nincsenek; az kiséri el a hölgyet a templomba, s
segít neki felmászni az első lépcsőfokon, a mely olyan magas, hogy
nekem a szakállamig ér; aztán felvezeti az Arafát hegyre, a
palankinja mellett gyalogol s a sátora előtt őrt áll. Az czepeli
utána a hét követ, melyekkel a három ördögszobrot meg kell
<span class="pagenum"><a name="Page_191" id=
"Page_191">-191-</a></span> hajigálni: együtt vacsorál vele s
vacsora után vizet tölt a nő kezére s éjszaka mellette alszik;
hanem egy «kivont kard van a férj és feleség közé téve».</p>
<p>– De hátha az a színleges férj el találja egyszer felejteni,
hogy az a kard minek a jelképe?</p>
<p>– Épen erről szokott gondoskodni a Nagy Sheriff bölcsesége.
Minden alkalommal vannak Mekkában holtszívű férfiak, a kiknek a
szeme lezáródik az asszonyi bájak előtt. Egy ilyent ád férjül a
pártfogolt hajadonnak. Szivesen vállalkozik az rá. A míg a szinlett
házasság napjai tartanak, addig jól él a ficzkó; mikor vége van a
búcsúnak, a Nagy Sheriff rendén elválasztja őket: a herczegnő újból
leány lesz, a férj megkapja a napszámját s aztán nem tudnak
egymásról többet. Én ajánlhatnék néked egy olyan vicze-férjnek való
ifjút.</p>
<p>– Péki…</p>
<p>– Derék levente, jó családból való.</p>
<p>– Az mindegy, akár mamluk, akár tevehajtsár, ha csak faragott
kép, a ki ott marad, a hová megtámasztják. Tehát írd meg ezt a Nagy
Sheriffnek. Én minden szertartásnak alá vetem magam.</p>
<p>… Másnap már útra kelt a herczegnő Mekka felé. Neki is fel
kellett ölteni az ihrámot, a mekkai zarándokok egyetlen köntösét.
Egy kis áldozattal, melyet az imám és a vezető metuáf markába
nyomott, el lett neki nézve, hogy az ihrám alatt megtarthatá magán
az inget és a harisnyát; más halandónak mezítláb kell az utat
megtenni az Éva sírjától a próféta bölcsőhelyéig.</p>
<p>A herczegnő szerencsésen megérkezett a szent városba; a
helytartó basa előre futtatott hírnöke megelőzte a Nagy Sheriffnek
küldött levéllel s a hatalmas papi fejedelem eléje jött a város
kapujáig: addig be sem engedte lépni a városba, a míg a számára
kiválasztott férjjel minden czeremonia megtartása mellett össze nem
adá. Az a férj volt Edrisz bég el-Homrah.</p>
<p>«Péki!»…</p>
<hr class="chap" />
<div class="chapter"></div>
<p><span class="pagenum"><a name="Page_192" id=
"Page_192">-192-</a></span></p>
<h3>EL-KÁBA YEHRAM.</h3>
<p>A szinlett házasságnál nem mondják meg a házastársak a neveiket,
(a töröknél nincs matrikula), hogy arról se emlékezzenek többé
egymásra, majd mikor az asszonyból ismét leány lesz. A feleség úgy
hija az urát, hogy «ember», a férj a feleségét, hogy «asszony».
Elég ismertető név, midőn a többi nő csak rabnő.</p>
<p>Legelső kötelessége volt Edrisz bégnek az asszonyát kiséretestől
együtt elhelyezni. Ahhoz egy egész házcsoportot kellett kibérelni.
Százezrével jöttek; azoknak is tanya kellett, minden élelmiszert
magával hozott a karaván, mert az Mekkában méregdrága. Egy mércze
tönköly (a leghitványabb gabonafaj) száz piaszter a búcsújárás
idején. A Nagy Sheriff kegye folytán közel a nagy fürdőmedenczéhez
kapott a herczegnő lakást egy olyan palotában, mely a templom
oldalához volt építve s a honnan annak az udvarába lehetett látni:
volt hozzá egy udvarka is, a mit kertnek neveztek: egy pár kaktusz,
meg egy pálma nyomorgott benne.</p>
<p>Azután pihenőt lehetett tartani, a míg az a nap bekövetkezik, a
mikor a nők számára nyitják meg a Kábát. Körüljárni lehet azt
bármikor az igazhivőknek, férfinak, asszonynak, shiitának,
szunnitának, zarándoknak és bajadérnak.</p>
<p>Az óriási nagy templom huszonhárom kapuján rajzik ki s be a nép.
Mondják hogy negyvenezer ember elfér benne. Az arkádok alatt eleven
élet üt tanyát. Itt egy arab iskolamester tart előadást az
alkoránból a tanítványainak, <span class="pagenum"><a name=
"Page_193" id="Page_193">-193-</a></span> amott népénekesek és
utczai tánczosnők mulattatják a közönséget. Egy szögletben a
papucsvarga foltozza a körüle felhalmozott patsmagokat, melyekre a
gazdáik áhitattal várnak. Odább a zemzemya töltögeti nagy vederből
kis korsókba a szent vizet. Emitt egy pénzváltó magyarázza a
hadzdradzsnak a piaszter értékét; mellette ürühust mér egy
mészáros, hosszú fogasra felakasztott nyúzott állatokból; zsibárus
kinálja nagy lármával a portékáit; potrohos teheráni kalmár ül
pöfékelve a tevebőrön, drága szőnyegeket és érczedényeket rakva
maga körül csábító szemlére; zarándok-csapatok szaladgálnak a
metuafin után, az előénekelt szurát utána üvöltve; beduinok
dulakodnak gyülölt egyptomiakkal; – amott egy imám prédikál
reggeltől estig s szidja a keresztyéneket, a zsidókat, az
eretnekeket, a bálványimádókat; a ki megunta hallgatni, dob neki
egy pénzdarabot s odább megy; a túlsó oldalon talál egy másik
makámét, abban egy másik imám prédikál, az meg az elsőt szidja, a
harmadik mind a kettőt, a negyedik mind a hármat s együtt négyen a
gonosz Biaidijákat, a kik mohamedhitüek, de nem járnak templomba,
nem takarják be az asszonyok arczát, s el nem zárják őket s csak
egy feleséget tartanak s az északcsillag felé fordulva imádkoznak.
Majd meg szép leányok csoportja állja útját a zarándoknak s
tolakodó nyájassággal hizelgi körül. Az udvarban csoportok
települnek le étkezni, a kiket egyszerre ellep a galambok serege,
melyek a kezükből csipkedik ki a falatot. Közben minden
teketóriázás nélkül levetközik ádámpusztára egy igazhivő s
öntözteti végig a testét a szent vízzel s valamennyi feje fölött a
hét minaréhn álló templomőrök ordítják az idők óránkinti
haladását.</p>
<p>E rengeteg oszloperdő közepett, melyet száz kalifa építtetett,
messze országból elhozott márványkövekből és gypszfedte homokkőből,
emelkedik ki a szentül-szent «Kaába» (koczka). Az annyira áhitott
végczélja minden igazhívő mozlemnek. Egy lapos födelű, négyszögletű
torony, <span class="pagenum"><a name="Page_194" id=
"Page_194">-194-</a></span> negyven signyi magas s tetejétől
talapjáig behúzva a szent Kizvával a sötétszínű selyemszőnyeggel,
melyet a szultánok minden évben megujítanak: a tavalyit kiosztják a
szegények között. Mikor néha meglendül a szél s megmozgatja a nehéz
kárpitot, a templomőrök elkezdenek ordítani: «ide, ide, igazhivők!
nézzétek, hogy emelgeti a szent Kizvát a hetvenezer angyal!»</p>
<p>A Kaába belsejébe vezető ajtónak a küszöbe oly magas, hogy alig
éri el az ember a fejével, oda úgy húzzák fel a zarándokot, már
tudniillik az olyant, a ki fényes ajándékot hoz, mert a Kaába
szentek szentjében csak a fogadalmi kincsek állnak.</p>
<p>Maga az imádat tárgya: a Kaába fekete köve, a torony ajtaja
mellé van befalazva, olyan alacsonyan, hogy azt csak térdelve lehet
megcsókolni.</p>
<p>Ezért a csókért vándorol ide évről-évre százezer ember, távol
Ázsiából, széles Afrikából, az európai Törökországból. Nem járják
ezt vasuton; hanem teveháton, vagy lovon, a nagyon búzgók, a
szegények gyalog, hónapokig tartó szenvedések, nélkülözések között,
homoksivatagokon, sziklakietleneken keresztül, a fojtogató számum,
s a fagyasztó északi szél által korbácsolva, szilaj rablótörzsektől
üldözve, a délibábtól csalogatva. Midőn pedig a szent tartományba
lép a zarándok, akkor minden öltönyét leveti, csak egy vékony lepel
takarja testét; turbánját lecsavarja fejéről s koponyáját simára
borotváltatja s úgy halad a szent sír és a szent bölcső városáig
mezítláb, fedetlen tar fővel rekkenő napsütésben, homokszóró
viharban, s csak akkor öltözik fel újra, ha a búcsújárás végén az
Arafát hegyről visszatér.</p>
<p>És még egy egyptomi csapást hord magával a hodzsa. Az egész
Ramadán-bőjt alatt tiltva van mindenféle vadászat. Így parancsolja
az alkorán. S minthogy az emberi testen élődő apró szörnyetegek is
a vad állatok sorába számíttatnak, annálfogva azokra sem szabad
vadászni. Tűrni kell a marásukat a Kaába csókjáért. <span class=
"pagenum"><a name="Page_195" id="Page_195">-195-</a></span></p>
<p>Mi hát az a Kaába köve? Egy formátlan fekete szikladarab. Senki
sem tudja megmondani, mi volt valaha? A mohamedán hitbölcsek
százféle regét tudnak felőle: az égből esett alá, azt mondja az
egyik. A másiknál Ábrahám köve volt, melyen állva a szent templomot
építette. – A harmadik szerint Ábrahám maga lakik benne. – A ki
jobban ért hozzá, az a régi pogány Hobál istent találja e
bálványban; a laikusok azt hiszik, hogy maga Allah lakik ebben a
sunda kőben.</p>
<p>Azért is ettől jön minden áldás a földön és az égben. Ez ád a
földnek esőt, ez fordítja meg a viharokat; ez ád a hajósnak kedvező
szelet; ez óv meg a pestistől, a fekete himlőtől; ez ád
termékenységet az asszonyoknak és a tevéknek. Ez szerzi meg a
diadalt az igazhivők fegyvereinek a hitetlenek fölött; ez ád a
kalmárnak dús nyereséget, az éhezőnek olcsó kenyeret, a fáknak
gyümölcsöt, a szabóknak czifrálkodó népet s a vargáknak elszakadt
papucsokat. Ez teszi az ostobát okossá, a nyavalyást daliává, a
bánatost sorsában megnyugvóvá. És ez biztosítja az igazhivő számára
a paradicsomot. A Kaába kövének a csókja megvált a pokol tüzeitől s
egyenesen bebocsát a Tubafa árnyéka alá a hetedik égbe.</p>
<p>A ki egyszer rátehette a kezét s rászoríthatta az ajkait, az
egyhamar nem is veszi azt le onnan. Pedig egyszerre csak egy ember
csókolhatja meg a követ, mert az be van falazva a Kaába oldalába s
csak egy kis része van szabadon hagyva, a többi fekete vakolattal
van behúzva; a többi zarándokoknak ott kell várni, a míg a társuk
elvégzi a szent kővel a szerelmeskedést s az alatt a többiek csak a
kezeiket nyújtogatják a távolból a kő felé s aztán a gyönyör
legmagasabb önkivületével csókolják sorba a saját ujjaikat.</p>
<p>A Kaába kövéhez utat csinálni erőszakkal nem lehet, ha mindjárt
herczegasszony is, a ki az édes csókját hozza.</p>
<p>A herczegnő az ő «embere» kiséretében jött a Kaábához. A
kappanőrök hozták utána a prófétának szánt ajándékokat:
<span class="pagenum"><a name="Page_196" id=
"Page_196">-196-</a></span> azok között egy muzsikáló órát, a
milyenből már egész gyüjteménye van a prófétának a Kaába
szentélyében, a melyek egyszerre muzsikálnak nagy ünnepnapokon.</p>
<p>Jobbról a Kaába mellett az «Ibrahim Makám», a honnan a Hanefita
imám szórja az áldást és az átkokat tele marokkal; ez alatt van
«Ábrahám lábnyoma», mely a sziklába be van nyomva. Nehéz férfiú
lehetett és nagytermetű, Izsáknak és Izmaëlnak az ősapja: a
talpának az önlenyomata másfél singnyi hosszú. Balról van a Zemzem
kútját magába záró kupolás épület. Ez meg az a forrás, mely a
pusztában bolyongó Izmaël sarka alól fakadt: sós, keserű és
salétromos víz. Drága ital! és kik azt vederrel mérik s pénzért
osztogatják, a Zemzemiják, bizonyos nemesi osztályt képeznek:
rangjuk apáról fiúra száll. A legszegényebbnek is fizetni kell
ezért az italért: nem lehet belőle dobzódni. Nagy úr legyen, a ki
ezzel a keserűsós vízzel le akarja magát inni!</p>
<p>A herczegnő türelmetlenül várt ott a zarándokok sokasága között.
A templom-udvar úgy tömve volt töksimára borotvált koponyákkal,
hogy a fejek tetején bizvást sétálni lehetett volna.</p>
<p>– Ember! Csinálj nekem utat a Kaábához! szólt a herczegnő Edrisz
béghez, parancsoló hangon.</p>
<p>Edrisz bég odafurakodott a Zemzem kútjához s néhány szót váltott
a Zemzemijával, a mire az felállva a kút kámvájára, recsegő hangon
kiáltá a sokaságnak:</p>
<p>– Jámbor zarándokok! Halljátok! Egy kegyes hodzsa, a kit Allah
tegyen nagygyá, mindenki számára ingyen vizet fizetett, a kik az
udvaron vannak: jöjjetek a Zemzem kútjához, ingyen vizet
kaptok.</p>
<p>Erre az egész áhítatos tömeg mind felugrált a térdéről s rohant
a szent kúthoz ekként utat engedve a herczegasszonynak a Kaába
kövéhez.</p>
<p>Azonban az udvar többi része épen olyan tömött volt
zarándok-néppel s bizonyos volt, hogy a mint azok érzik a tágulást,
rögtön betöltik az üresen hagyott tért. <span class=
"pagenum"><a name="Page_197" id="Page_197">-197-</a></span></p>
<p>Edrisz bég ekkor a tarsolyába nyult s telemarkolva az öklét
ezüst pénzzel, odahajítá azt a zarándoksereg közé.</p>
<p>– Ime az igazhivők szultánjának leánya küldi ezt a jámbor
zarándokoknak!</p>
<p>A pénzszórásnak csodahatása volt: a sokaság mind oda futott
össze. Még a prédikáló imám is leszaladt a kathedrából s a hosszú
süvegével igyekezett elkapni a repülő dinárokból valamelyest.</p>
<p>Ezzel a mesterséggel időt nyert az «ember» az «asszonya»
számára, hogy az egész áhítattal megcsókolhassa a Kaába kövét s a
kappanőrök az ajándékokkal a Kaába ajtajáig hatolhassanak.</p>
<p>A templomőrök felnyiták a Kaába ajtaját.</p>
<p>Hogy a herczegnő felléphessen a küszöbre, Edrisz bég
odatérdepelt eléje. Az első lépcső volt az ő felemelt térde, a
másik a kinyújtott keze. A herczegnő mezítláb volt. A harmadik
lépcső volt Edrisz válla, a negyedik a feje. Az «asszony» végig
lépkedett rajta. Nem volt rajta egyéb, mint az ihrám meg az ümög:
öv nélkül.</p>
<p>A mint a herczegnő, a templomőrök segédkezésével feljutott a
Kaába-ajtóba, Edrisz bég is utána sietett. Ide nem bocsátják be a
nőt, csak férjével együtt. Neki nem kellett semmi segédkezés:
féltenyerét a küszöbre téve, egy könnyű szökéssel fenntermett a
küszöböt képező márványlapon.</p>
<p>A herczegnő visszafordítá a fejét. Ez szép ugrás volt! Gondolta
magában: «ez az én emberem valami arab yongleur!»</p>
<p>Keresztyén halandó még eddigelé nem látta a Kaába belsejét.
Leirását a titokteljes szent odunak csak az igazhitüek után birjuk:
azok között az afghán Bursonét. A szentély pádimentuma
sakktáblamódra van kirakva márványkoczkákkal; a padmaly és falak
sötétveres damaszszal vannak bevonva, melyre arany betükkel
himezvék az alkoránból vett mondatok. Három czédrusfából faragott
mestergerenda tartja a tetőt, s ugyanolyan oszlopok <span class=
"pagenum"><a name="Page_198" id="Page_198">-198-</a></span> a
gerendázatot. Ablaka nincsen. Benne a lég fülledt és fojtó, keverve
tömjénfüsttel és ambrával. Viaszgyertyák égnek benne éjjel-nappal
arany tartókban. A melléksekrestyékben vannak felhalmozva a kegyes
ajándékok, melyeket a gazdag búcsujárók összehordtak, a mióta a
Vahabiták kirabolták a Kaábát, s magát a szent követ is darabokra
törték. Egy szoba tele van órákkal, a melyek mind össze-vissza
mutatják az időt. Senki sem igazítja őket.</p>
<p>Itt egészen arczrafekve kell végezni az ájtatosságot. A metuáf
előénekli a Szurát.</p>
<p>Mikor már elég volt a malasztból, a herczegnő szétosztja a
gazdag ajándékot s a visszatérésre gondol.</p>
<p>De az most már épen lehetetlen.</p>
<p>A sakálok vért szagoltak!</p>
<p>A pénzszórástól megvadult zarándokhad most már egymás
hegyin-hátán tolakodik a Kaába bejárata elé, a melyből a
titokteljes jóltevőnek ismét elő kell jönni.</p>
<p>– Csinálj nekem utat! szólt a herczegnő hideg, kemény szóval a
maga emberének.</p>
<p>– Péki!</p>
<p>Edrisz bég odalép a Kaába küszöbére s ezt kiáltja a tomboló
sokaságnak:</p>
<p>– Igazhivő mozlemin! Ime a tengerentúli szultán herczegasszonya
új kizvát hozott a Kaába számára: a régin osztozzanak meg az
istenfélők.</p>
<p>S azzal a kardját kezébe kapva, hatalmas csapásokkal ketté szeli
a nehéz negyvenrőfös kárpitot tartó köteleket. Az egész függöny
köröskörül leomlik; de az ajtó előtt üres hely marad. A
zarándoksereg rohan a lehullott selyemnek s elkezdi azt késsel
hasogatni, osztozni fölötte: az ajtó előtt üres marad a tér.</p>
<p>– Asszonyom: előtted az út! kiált Edrisz, előre ugorva. S aztán
a herczegnő két rózsaszinű talpát a tenyereibe fogva, leemeli őt a
küszöbről, mint egy gyermeket.</p>
<p>Még ezt is megteszik az arab erőművészek. <span class=
"pagenum"><a name="Page_199" id="Page_199">-199-</a></span></p>
<p>Mikor a herczegnő a földön áll ismét, azt kérdi az
emberétől:</p>
<p>– Hát te nem csókolod meg a szent követ, ember?</p>
<p>Arra Edrisz bég így felel:</p>
<p>– Már megcsókoltam egyszer; nem használt; többször nem teszem.
Én is Omár khalifával tartok, a ki azt mondá: «ostoba, buta kődarab
vagy, a ki se jót, se rosszat nem tehetsz; megcsókollak, de csak
azért, mert a próféta is így tett.»</p>
<p>A herczegnő gondolá szivében: «így nem beszélnek az arab
szemfényvesztők!»</p>
<p>Innen aztán a Zemzem kutjához mentek.</p>
<p>Ennek a tetejében áll oszlopokon a Safeiták makámja.</p>
<p>A Zemzem kútja egy földalatti patakforrás, melyből a Zemzemiják
merítik bőrcsebrekkel a vizet.</p>
<p>Edrisz bég előre figyelmezteté rá a herczegasszonyt, hogy ne
igyék belőle, mert a lágymeleg keserűsós víz bélgörcsöket okoz az
idegeneknek s ivása után tályogok támadnak a testen. A mekkaiak azt
iszszák: hozzá vannak szokva. Mikor a szultánok és khalifák roppant
költséggel vízvezetékeket építtettek, melyeken ólomcsöveken át
hozatták a friss forrásvizet a távol hegyekből a szent városig: a
mekkaiak fellázzadtak, hogy ők nem hagyják az ő szent Zemzem
kútjukat, a büdöset, holmi tiszta vízzel megfertőztetni s a
szultánok kénytelenek voltak a jó ivó vizet a városon kívül ásatott
tavakba ereszteni. Ott csak a tevék használják, a kiknek inkább
kell az édes friss víz, mint a paradicsom. Átkozottak legyenek!</p>
<p>Tehát a herczegasszony nem ivott a Zemzem kútjából, hanem egész
veder számra tölteté azt a fejére. Így még drágább és még jobban
használ.</p>
<p>A vízzel leöntözött ihramlepel ez egyszer világosan elárulá
Edrisz bég előtt a gyönyörű termet körvonalait.</p>
<p>Bevégezte a szent szertartást a hétszer alá s fel nyargalás a
mezítláb nagy El Emszai utczán, a Szafa szobrától <span class=
"pagenum"><a name="Page_200" id="Page_200">-200-</a></span> a Merva
szobráig, mint emlékeztető az eltaszított Hágár bolyongására a
pusztán.</p>
<p>(Hágár volt Ábrahám szolgaleánya, kit a felesége Sára
unszolására elkergetett magától. Hágár fia volt Izmael, az arabok
őse; Sáráé Izsák, a zsidók törzsapja; a mohammedán hit szerint
Ábrahám újra felkereste Hágárt, az elűzött szeretőt. Kitelik az
ilyen bolondság az öreg uraktól!)</p>
<hr class="chap" />
<div class="chapter"></div>
<p><span class="pagenum"><a name="Page_201" id=
"Page_201">-201-</a></span></p>
<h3>A SZULTÁNLEÁNYOK REGÉI.</h3>
<p>A mint a muezzinek a hét minaréhból a napnyugati órát elüvöltik:
a bőjtölésnek vége. A zarándoksereg eloszlik a városban. A galambok
és a galamboknak papnéi házaikba térnek. A muzulmánoknál is az a
hit, hogy Venus és a galambok egymáshoz tartoznak.</p>
<p>Edrisz bég is megtért a maga herczegasszonyával a templomhoz
ragasztott palotába.</p>
<p>Mind a ketten elvégezték a vallásos thuhareth-mosakodást a maguk
fürdőszobáiban: a mire valóban nagy szüksége van a Kaába
látogatóinak.</p>
<p>Azután a felhordott lakomához ültek.</p>
<p>Abban aztán megint nagy a mohammedán hitalapító bölcsesége, hogy
ha nappal megkínozza is a híveit bőjttel és a testi sanyargatással,
de éjszakára felszabadítja őket; nem válogat az ételekben. Csak
épen nem-kérődző és nem-hasított körmű állat husát nem szabad nekik
enni és kiforrott szőlőnedvet inni.</p>
<p>A herczegasszony és az ő embere együtt vacsoráltak: rizszsel
főtt juhhús, mócsingos tevepup, (melynek izes voltát maga a próféta
fedezé fel), szultánkenyér, befőtt pisztácziák, vajban sült
pisztrángok, jeges sorbeth (melyhez a jeget tíz mértföldnyi
messzeségben levő jégbarlangból szállítják Mekkába) – minden
bőséggel volt. A mit az úri házaspár el nem fogyasztott, azt a
felszolgáló rabnők költötték el. Mi sem veszett kárba.</p>
<p>Lakoma után a herczegnő kezébe adatta a kilenczhúros lantját s
szép csengő hangon énekelt valami rögtönzött <span class=
"pagenum"><a name="Page_202" id="Page_202">-202-</a></span>
románczot, thémának választva a mai nap élményeit: a
Kaába-látogatást; a Zemzen kutjáról való rögtönzést azonban
átengedte Edrisz bégnek; a ki szintén értett a mandolin pengetéshez
s a versdudoláshoz.</p>
<p>Edrisz bég annyira vitte a dolgát, hogy versekben leirta a
herczegasszonynak a szép termetét, mely a szent vizzel áztatott
ihram alatt kitünt; a patyolat a viztől átlátszó lesz. Hozzátette
azonban, hogy mindezen szépségek érintésére nem érdemes halandó
ember.</p>
<p>A herczegasszonynak megtetszett mind a magasztalás, mind a
szerénység.</p>
<p>– Mesélj nekem valamit, mondá Edrisz bégnek. Te bizonyosan sok
mesét tudsz.</p>
<p>– A te rabnőid bizonyosan többet tudnak.</p>
<p>– Péki! A Shekerbuli tud tündérmeséket, a Shekerpára pedig
olyanokat, a mik csintalan tartalmuak és nevetni lehet rajtuk. De
én olyan mesét szeretnék hallani, a mi igaz. S ilyent csak a
férfiak tudnak.</p>
<p>– Hát miféle tárgyról parancsolod, hogy mesét mondjak?</p>
<p>– Mondd el nekem azt, ha tudod, hogy ki szerzette és minő
alkalomból azt a szokást, hogy a szultánok herczegleányai szinből
hozzáadassanak egy férfihoz, a kitől aztán elválasztja őket a
kivont kard.</p>
<p>– Igen is, tudom ennek a történetét s ha megengeded, elmondom
előtted.</p>
<p>A herczegnő végig heveredett egy dagadó kereveten; egy rabnője
nagy pávatoll legyezővel hüsselte az arczát mely folyvást takarva
volt az arany lepellel; a másik illatszerekkel dörzsölte gyöngéden
lábacskáit, a miket felváltva kidugdosott az ihram alól. Egy
harmadik rabnő Edrisz bég poharába töltögette a mazsolaszőlős
rózsavizet, hogyha a regélés közben a torka kiszárad.</p>
<p>Edrisz bég megmutatta, hogy kiváló makáma-énekes. Keze a lant
hurjain volt s a míg a rímre rátalált, a hurpengetés tölté ki az
időközt. <span class="pagenum"><a name="Page_203" id=
"Page_203">-203-</a></span></p>
<p>«Tehát – volt az igazi hivők földén – távol a napköltén – egy
uralkodó földi lény – Harun al Rasid – kiről az a hit, – hogy
mindenkor igazságos – és jóságos – volt itéletében: – egész
életében. Kardját ismerte ellenség, – a szegények meg a kincsét: –
rakva voltak egész pinczék, – kádak, vedrek kivert pénzzel: – nem
számlálták, mennyi vész el? – Trónusa volt szinaranyból, –
smaragddal rakva a nagy bolt: – s annak ormán – az alkorán – minden
során – ragyogott a rubint, gyémánt…»</p>
<p>Itt egyet ivott a pohárból Edrisz s megpengeté a mandolint, nem
találva hirtelen rimet arra, hogy gyémánt.</p>
<p>«Ez mind némán – hirdeté a nagy sah fényét, – énekesek, – komoly
bölcsek – élő hangon az erényét; – ámde minden drágakőnél –
ragyogóbb volt az élő lény – a szultánnak kedvencz lánya, –
Allahnak remek talánya: – a szépséges El-Abbása – valóságos
isten-mása – ki, ha az arczát fölfedte – a gyémánt sötét lett
mellette, – s ha mosolyogva kacsintott, – zölddé tette a rubintot,
– fogsorát mondhatnám gyöngynek, – pehelynél járása könnyebb, – se
a bánfa, se a pálma – termetének be nem válna.</p>
<p>– Elég lesz már a magasztalás, ember! Gyanut keltesz bennem,
hogy nem vagy igazán holtszivű.</p>
<p>– Hiszen csak mesét mondok.</p>
<p>– No hát folytasd. De ne versben.</p>
<p>– Harun-al-Rasid válogathatott az igazhivő szultánok között,
hegy melyiket szemelje ki a leánya számára vőlegénynek. Jöttek az
udvarához a világ minden részéből egymással versengő kérők. De ő
egyiknek sem adta a szép El-Abbását. Irigy volt valamennyire.
Sajnálta a koronából kitörni a legszebb gyémántot.</p>
<p>A herczegnő helyreigazító szót ejtett közbe.</p>
<p>– Én úgy «hallottam», hogy a csodaszép Abbása a nagy
Harun-al-Rasidnak huga volt, nem leánya.</p>
<p>– Te úgy hallottad a mesemondóktól, én ellenben így <span class=
"pagenum"><a name="Page_204" id="Page_204">-204-</a></span>
«tanultam» azt a tudósok munkáiból. Nem is volna a történet
elhihető másképen, mert a mikor a Barmekidák megbuktak, akkor már
Harun öreg ember volt, a nővérének is vén leánynak kellett volna
lenni s te magad itéld meg, hogy vajjon lehet-e egy olyan lanton
szép dalokat pengetni, a melynek a hurjai le vannak lankadva?</p>
<p>– Neked van igazad. Folytasd.</p>
<p>Edrisz bég ismét elővette a lantot s folytatá a
makámapengetést.</p>
<p>– A nagy dicső Kalifának – sok vezérei valának – birák, bölcsek
és tudósok, – költők és jósok; – de mind valamennyi felett –
arczának sugáriban melegedett, – a Barmekidák utódja – «Dzsafár»,
kiről a hir toldja, – hogy együtt volt hős és tudós – költő és jós.
– Ő a kalifa kegyencze: – olyan nem volt egyetlen se’. – Egyszer a
bájos szultánlány – Bajrám-ünnep délutánján – azt kérte a
kalifától, – hadd mehessen ő el távol – a szent földre: Medinába –
és Mekkának szent honába – földön üdvöt kérni, várni, –
szenteklakta helyen járni. – «Oda lányom, lány be nem megy: –
inkább Mahomedhez a hegy; – hanem elébb férjhez adlak; – ne félj,
azért el nem adlak; – csupán szinből látszóképen; – nem mulik a
vőlegényen. – Itt van Dzsafár a jobb kezem: – kezed az övébe
teszem; – megfoghatod e hű kezet: – ez elvezet, – mintha saját
kezem lenne; – úgy bizzék a szived benne.» – És hozzáadta
Dzsafárhoz, – de aztán így szólt a párhoz: – «ez a házasság csak
álom; – szerelemmé ez ne váljon; – a délibáb a láthatáron – vak nap
az égen kettő-három, – látható, de még sem való – csupán csak
szemeket csaló; – ilyen a ti egyességtek: – abban a valóság vétek.
– Dzsafár meghajolt a parancs előtt.</p>
<p>A herczegnő türelmetlenül közbeszólt.</p>
<p>– Azon nem csodálkozom, hogy Dzsafár beleegyezett, de hát a
szultánleány?</p>
<p>– Várd végit előbb. – Abbása nem szólt semmit: – <span class=
"pagenum"><a name="Page_205" id="Page_205">-205-</a></span> a
mozlem nő számára nincsen hit, – meg lett tartva a lakodalom; – a
kincshalom, – a kelengye, – hogy senki el ne feledje, – ki lett
osztva a násznépnek, – virággal hintve az utak, – rózsavízből
szökőkutak: – hét napon és hét éjszakán – duskált a nép a lakomán;
– az utczákon folyott a bor: – a gyauroktól elrabolt; – abból
itatták a tevéket, – az tánczolt mind, az lett részeg: –
igazhivőnek az méreg. – És ez alatt a boldog, az irigyelt, a
magasztalt pár: – El-Abbása és hős Dzsafár, – a hogy kellett –
egymás mellett – tölték az éjt; – hanem azért – közöttük volt a
kivont kard…</p>
<p>– Nedvesítsd meg az ajkaidat, hisz egészen nekihevültél.</p>
<p>– A zarándok út hosszan tart; – egy év fordult, míg a szent
portól leverhették saruikat, – mely El-Hadzsadzs földén rájuk
tapadt: – El-Abbása megtért épen, – csak képében – nem volt a
hajdani: – az engedett gyanítani, – hogy valami – bánat nyomja –
annak gondja – látszik meg a két orczáján: – a királylány –
elmentével piros rózsa – visszatértén fehér rózsa.</p>
<p>– Vajjon mi baja lehetett?</p>
<p>– Azt fürkészte mind a szultán. – Évek multán – jött a titoknak
nyomára, – milyen ára – van az elveszett rózsáknak? – A zsarátnak –
lassan ég a hamu alatt: – elrejtőzik a gondolat; – míg egy szellő
lángra fujja – leirja az iblisz ujja, – hogy maga a lótuszvirág, –
a mely csupádon tisztaság, – Istent szül, ha rászáll a méh…
Folytassam-é?</p>
<p>– Folytasd! biztatá a herczegasszony.</p>
<p>– A kalifa kinek sem szólt – egyetlen szót: – nyájas, szelid –
miként elébb – volt Dzsafárhoz s Abbásához – most is páros – volt
járásuk és kelésük, – közös poharuk és késük; – az «én uram», «én
hitvesem» – volt a nevük – de soha sem – mondhatták, hogy «én
kedvesem!» – A két szájnak szabad volt beszélni egyet-mást, – de
nem elhallgattatni egymást. – Egyszer így szólt Dzsafárhoz
<span class="pagenum"><a name="Page_206" id=
"Page_206">-206-</a></span> Harun: – öltsük föl a vándorsarunk, –
zarándokutra Mekkába, – a szent Kaába – csókja után vágyik szivem –
és te hivem, – jártál már ott: – velem még egyszer bejárod – a
szent várost Arafátot; – az ereklyéket ujra meglátod, – s még úgy
jöhet, – talán többet, – mint a miket – csókolgattál és elhagytál.
– Az volt ám a bucsújárás! – Egész város – volt, a hol Harun
megpihent – a sivatag közepiben: – választott testőrők százan; –
lovasok rengeteg számban: – egyik szélitől a másikig a láthatárnak,
– nem volt vége a teherhordó dromedárnak. – Hát még a tömérdek
imám, dervis, hodzsa, – ki a kalifa nyomdokát tapossa – az
asztaláról lehullt morzsa – jól tartott tízezer koldust. – Midőn
megjött csapatostul, – az eléje jött hadzsadzsok serege – oda
teregette – ihramjait eléje a földre – azon jött be a városba.</p>
<p>– No, ezt a diadalútat nem irigylem tőle; szólt közbe a
herczegasszony, ismerve a jámbor hodzsák ihrámjainak a
minőségét.</p>
<p>– De kérlek, herczegasszony, ne ejts közbe ilyen szavakat, mert
a költészet olyan, mint az álom, ha az embert felzavarják belőle,
többet vissza nem talál bele.</p>
<p>– Nem nagyon bánom, ha nem beszélsz többé versben, fáj a fülem
már a rímeidtől. Szeretném hamar megtudni, hogy mi lett a vége? A
mi közbeesett azt elengedem.</p>
<p>Edrisz bég ledobta a földre a lantot e szavak után s aztán
rövidebbre fogta az előadást.</p>
<p>– Mekkában a khalifa egy egész palotát vásárolt Chalaf-Ben-Chuza
emirtől s abban telepedett le udvari kiséretével. Mindenütt
Dzsafarral együtt járták be a szent helyeket s egyforma szövetből
volt az ihrámjuk, majd japánselyemből, majd perzsa shawlból, úgy,
hogy nem lehetett őket egymástól megkülönböztetni.</p>
<p>– Hát szabad a zarándokoknak más kelméből ihrámot viselni, mint
len- vagy gyapot-szövetből? <span class="pagenum"><a name=
"Page_207" id="Page_207">-207-</a></span></p>
<p>– Nem szabad: de ha a kihágásért egy-két ürűt áldoznak a
szegényeknek, meg lesz nekik bocsátva.</p>
<p>– Miért nem mondtad ezt nekem előbb, emberem?</p>
<p>– Nem kérdezted tőlem, asszonyom.</p>
<p>– Holnap selyem-ihrámot veszek föl.</p>
<p>– Holnap lesz a lámpások ünnepe. Harun-al-Rashid ott ünnepelt
Mekkában a Kurban Bajrám napjáig; áldotta a jobb kezét
boldog-boldogtalan. A Bajrám-ünnepen szoktak a szultánok a
hiveiknek ajándékokat osztogatni. Élő ajándékokat. Kiválogatott
szép leánykákat, gyermekeket. Harun-al-Rashid maga körül gyüjté az
emirjeit a palotájában. Egy nagy függöny takarta el a terem
hátterét; a kalifa intésére a függöny félre huzódott. Egy
bársonynyal bevont emelvényen voltak felállítva a rabnők, olyan
öltözetekben, melyek üvegből látszanak szőve lenni, kezeiken arany
lánczok. Némelyiknek arcza szeméremtől égett; távol keresztyén
kolostorokból ragadták el őket mór rabkereskedők; mások csábítón
mosolyogtak, ezeket már pénzen vették cserkesz szülőktől a vásáron;
a sok tündéri szépség között pedig volt két gyermek is, egy fiu és
egy leány; olyan egyforma az arczuk, hogy ugyanegy színű, szabású
kantusaikban alig mondhatta meg róluk valaki, melyik a fiu, melyik
a leány. Ikrek voltak. A földön ülve játszottak kapó-kövekkel. «Te
választasz legelőbb», szólt a khalifa Dzsafárhoz. És erre a
kegyencz zavarba jött, tétovázni kezdett. «Utánad választanak a
többi emirek, a mi ott marad, az jut Mazrurnak». Ez volt a khalifa
testőrinasa. Egy rút szerecseny rabszolga. De ő borotválta, ő
fürösztötte a szultánt s azért nagy becsben állt előtte. «Nekem,
tudom, hogy a két poronty marad», szólt nevetve Mazrur. Erre a
szóra Dzsafár úgy felütötte az öklével a röhögő szolgának az állát,
hogy annak rögtön kiesett két foga. «Nem! Disznó! Az a két poronty
nem lesz a tied». S azzal odament a rabcsoporthoz, s kivezette a
többiek közül a két gyermeket kézen fogva. «El hamdu l’Ilah»
(Dicsértessék Isten!) kiálta fel erre Harun-al-Rashid. «Ezek
<span class="pagenum"><a name="Page_208" id=
"Page_208">-208-</a></span> a te gyermekeid!» Dzsafár nem birta
őket eltagadni, úgy hasonlítottak hozzá. Az apai érzelem erősebb
volt az alattvalói félelemnél. Ott a khalifa szine előtt térdére
vette a két gyermeket és összecsókolgatá őket. Azután arczra borult
a khalifa előtt gyermekeivel együtt, annak a lábait csókolva:
«Bocsáss meg, hogy nem tudtam, a hogy parancsolád, holtszívű
maradni; de Abbása olyan szép volt». «Szebb Allah» (áldassék
Isten), mondá a khalifa, «előre megmondám, hogy olyanokat fogsz
Mekkában csókolgatni, a milyeneket más bucsujáratodban nem
csókoltál. Hozd magaddal a gyermekeidet». «Áldassék Allah! s tegye
a te hiredet örökké tartóvá!» sóhajta fel Dzsafár s a két kis
csemetéjét kézen fogva elvitte a saját tanyájára. Másnap aztán útra
kelt a khalifa egész táborostól. Dzsafár mindig ott volt az oldala
mellett. Mikor az utazás hetednapján éjszakára megszállottak az
El-Anbari oáznál az El-Urur klastromban, éjjel felhivatta a khalifa
magához a kegyenczét. Szemére veté a hitszegését, s levágatta a
fejét Mazrurral, a szerecsen szolgával.</p>
<p>– Hát a gyermekekkel mi történt?</p>
<p>– Ott maradtak az El-Ururi kolostorban holtuk napjáig.
Dzsafárnak az apja, testvérei és az egész Barmekida-nemzettség
negyedíziglen mind a börtönben veszett el.</p>
<p>– S ezt a khalifát nevezték Al-Rashidnak? az igazságosnak? szólt
a herczegnő felindultan.</p>
<p>– Méltán tették. Mert a ki a hitét megszegi, az megérdemli a
halált, habár a szultán első vezére legyen is. S a ki fogadást
tesz, tartsa meg azt, ha mindjárt a szultán leánya, ha mindjárt a
tündérek királynéja teszi is próbára a szívét.</p>
<p>– S ezóta áll fenn a szokás, hogy a mozlemin hajadonok, ha a
Kaábát meglátogatják, látszatból időre-órára férjet
választanak?</p>
<p>– Eltaláltad.</p>
<p>– S ma is fennáll még Harun-al-Rashid ítélete, hogy a ki a
látszatot valónak veszi, fejét veszítse? <span class=
"pagenum"><a name="Page_209" id="Page_209">-209-</a></span></p>
<p>– Bizonyára fennáll. És «ha» a látszatból férjhez adott hajadon
panaszt tesz az «embere» ellen, hogy az nem tisztelte az ő
ártatlanságát, bizonyára levágják ennek a nyakát. Jó szerencse,
hogy a kard és a nyak között ott van a «ha».</p>
<p>– De te nem vagy arról bizonyos, hogy ott van-e ez a szó?</p>
<p>– Történnek csodák a nap alatt, s néha még a sötétségben is,
mondá Edrisz. Majd holnap elmondom neked a szép Gamilának, a
hatalmas «Nacsir-Ed-Daula-Abu-Mohammed-el-Hazán» szultán leányának
a történetét, a minek még alig mult egy pár esztendeje.</p>
<p>Azzal Edrisz bég odafektette a kerevetre a kivont kardját
kettőjük közé s aztán az álomramenők imáját morzsolgatva a fogai
között, szép csendesen elszunyadt Allah árnyékában.</p>
<p>A herczegnő még sokáig ébren volt s elnézte az alvónak az
arczát: vajjon «ki» lehet ez az ember?</p>
<hr class="chap" />
<div class="chapter"></div>
<p><span class="pagenum"><a name="Page_210" id=
"Page_210">-210-</a></span></p>
<h3>A SZÉP GAMILA TÖRTÉNETE.</h3>
<p>A lámpások ünnepén elmulaszthatatlan kötelessége volt a
herczegasszonynak a Medzsid el-Haramot: a nagy templomot
meglátogatni.</p>
<p>Ide azonban nem vihette magával a kiséretet. A fegyveres
kappanőröknek nem szabad a templom csarnokába belépni s a rabnők
vagy mint tisztességes férjes asszonyok mehetnek a templomba, vagy
pedig mint «uálem»-ek, utczai tánczosnők, énekesnők; amazok a szent
ihrám leple alatt, ezek pedig hivatásukat világosan eláruló
öltözetben. Ekként a herczegnő nem vihetett mást magával, mint a
vezető metuafot, a ki a rúdra akasztott méhkas nagyságú lámpát
vitte, melyben három szál viaszgyertya égett, aztán meg a hites
férjét.</p>
<p>A herczegnő ezúttal sárga selyem-ihrámot öltött magára, melynek
birságául a Bab-el-Nebbinél (a próféta kapuja) lefizetteté az
emberével a két ürü árát.</p>
<p>Mikor a próféta kapuján s a Soma-el-nebbin keresztül bejutottak
a mecset udvarába, meg kellett állaniok a kapubolt alatt, egyrészt
a bámulat, másrészt a nagy tolongás miatt. Az udvar belseje tele
volt már hodzsákkal és vezető metuáfokkal, a kiknek mindegyikénél
volt egy lámpás. Ezrekre ment az ájtatos látogatók száma. S épen
annyi volt a lampionok száma is, melyekkel az arkádok ki voltak
világítva. Az ég sötét volt, a félhold sarlója alig vetett valami
világot.</p>
<p>S e fényözön, mint a tengerörvény, forgott egy sötét központ
körül. Az volt a leleplezett Kaába, az egyedül volt <span class=
"pagenum"><a name="Page_211" id="Page_211">-211-</a></span>
kivilágítatlan, mintha jelképe volna a sötétségnek. A zarándokoknak
hétszer kell megkerülni a szent Kaábát, a lámpással kezükben. A kik
már oda jutottak, azok sebesen futnak, de a tömeg széle csak lassan
mozdulhat, folyton szaporodva a próféta kapuján utána tódulóktól,
míg az átelleni Ali-kapun a végzettek rajzanak ki. S miután a Kaába
kilencz lábnyival mélyebben esik, mint a templom-udvar, úgy tünik
elő a lámpások örvénye, mintha az a körben forgó fényár valóban
alásodródnék a mélységbe.</p>
<p>A kapubolt alatt, a hol a tömeg megrekedt s a herczegnőnek várni
kellett, feküdt egy haldokló mozlem, a ki idehozatta magát ágyastól
együtt, hogy a lelkét a szent helyen adja át a paradicsomnak; az
ott nyögte halálos kinjait, mellette négy darab dervis énekelé
orrhangon a paradicsom túlvilági gyönyöreinek magasztalását; túl
rajta pedig két uálem és három alme énekelte az innenső világi
paradicsom jóvoltát a jámbor hodzsáknak. A baksist egyébiránt
mindenki szívesen fogadta, a dervisek is, az almék is, még a
haldokló is.</p>
<p>A bőkezű herczegnőt, kinek az embere akként csinált utat, hogy
marokkal szórta az aprópénzt maga körül, mindenki megáldá. S az
áldó kezek nem érték be azzal, hogy messziről táruljanak feléje,
hanem egészen érintkezésbe kivántak vele jönni, s minthogy a
selyem-ihrám a női idomokat előnyösen tüntette ki, az áldó kezek
mindenünnen össze-vissza czirogatták a kegyes úrnőt. Ez a neme a
nyájasságnak kezdett a herczegnőre nézve alkalmatlanná lenni. Bánta
már nagyon, hogy a selyem-ihrámot öltötte fel. Edrisz bég
észrevette a herczegasszony zavarát s minthogy az áldó kezeket
visszatartóztatnia nem volt szabad, akként segített rajta, hogy a
saját gyapjuszövet ihrámját burkolta a herczegnő selyem leple
tetejébe, így azután nem czirógatták többet. Neki magának elég volt
a deréktakaró is. Így még nagyobb a hodzsa ájtatossága.</p>
<p>A herczegasszonynak az üdve megkivánta, hogy maga is hétszer
köröskörül járjon a Medzsed el-Harám udvarán <span class=
"pagenum"><a name="Page_212" id="Page_212">-212-</a></span> a szent
Kaábát megkerülve, míg egészen a közelébe juthat. Czudar, piszkos,
utálatos rongynép tömege között, melynek fele koldus, nyomorék,
ragályos beteg, féregtől hemzsegő rongyokban. S még nem ezek a
legundokabb alakjai a szent gyülekezetnek, hanem azok a kifestett
képű, hosszúra eresztett hajú ifjonczok, a kik asszonyi kantusban,
derekukra kötött övvel tolakodnak a zarándokok mellé, kiszemelve
közülök, a kiknek legdíszesebb lámpásaik vannak s szemtelen
kinálkozással ajánlkoznak akár a herczegnő, akár a férje mellé
mulattatónak, legsötétebb árnyképe a keleti életnek. Utoljára
valódi szabadulásnak veheté a herczegasszony, a midőn két
teherhordó tolakodott eléje, a kik nagy kiabálással czepeltek
vállaikra emelt tragacson egy halottat, a ki nem érhette már meg
élve a lámpások ünnepét, végkivánsága szerint a hulláját hordták a
Kaába körül hétszer. Ennek riadozva nyitott utat a zarándoksereg, s
a herczegnő a halottvivők nyomában háborítatlanul tehette meg a
körútját, míg végre az Ábrahám lábnyomát, a Zemzem-kutat, az
arany-csatornát, a Harun-al-Rashid ezüstös köveit mind sorba
megtisztelve, a fülkábító imádkozás zajából, s a pestises
emberoczeán büzéből kivergődhetett Edrisz béggel együtt az
El-Kaskas utczára.</p>
<p>Nem állhatta meg, hogy megjegyzést ne tegyen a maga emberének a
tapasztalatai fölött.</p>
<p>– Különösnek találom, hogy olyan szigoruan veszik a hajadonok és
özvegyek dolgát, hogy a Medzsed el-Harámba be nem léphetnek, csak
ha egy férj kiséri őket.</p>
<p>– Ez a törvény.</p>
<p>– Hanem ha egyszer odabenn vannak a Medzsed udvarán, a
folyosókon, tehetnek mindent, a mi bűn.</p>
<p>– Ez a szokás. S a szokás erősebb, mint a törvény. Ha valami
istenfélő megbotránkozik a fölött, a mit látott, följelentheti a
vétkezőket a négy mefátánál s ha két tanut hoz magával, a mefáta
kimondja rájuk az itéletet: «Etba Kebs». (Áldozzál egy ürüt.)</p>
<p>– S ez a büntetés? <span class="pagenum"><a name="Page_213" id=
"Page_213">-213-</a></span></p>
<p>– Kivéve, ha a Kaába szentélyében követi el valaki a szerelem
bünét. Erre csak egyszer volt eset. Asszafi ben Esmer és Najela ben
Szahel ifju legény és hajadon a dzsorhami nemzetségből hevesen
szerették egymást, de a szülőik ellenezték az egybekelésüket. A két
szerelmes elvégre a Kaába szentélyében adott egymásnak találkozót.
Ezért a dzsorhami nemzet átka sujtá őket. Allah teljesíté az átkot
s kővé változtatta mind a két vétkezőt. Ez a két kőszobor a «Száfa»
és «Merva», melyek között kell majd teljesítenünk a hétszer alá- s
felfutást, a Hágár bolyongására a pusztában emlékeztető «Száit», a
mely nélkül a Bajrámot nem ünnepelhetjük.</p>
<p>A herczegasszony hazatérve a palotájába, ugyan sietett a nagy
ünnepélyről elhozott emlékeket szappanok és fésük segélyével
eltávolítani magáról.</p>
<p>A lakomához ismét magához hivatta emberét.</p>
<p>– Azt igérted nekem tegnap, hogy el fogod mondani a szép Gamila
herczegnő történetét.</p>
<p>– Ez valóban igaz történet, nincs még két éve, hogy megesett. A
tündérszép Gamila herczegnő a nagyhatalmu Nacsir-ed
Daula-Abu-Mohammed-el-Hazánnak, Aden szultánjának volt a leánya. El
levén jegyezve Adhad-el-Daula-Ibn Buveih szultánnal, ősi szokás
szerint előbb meg kellett tennie a nagy zarándokútat a Hedzsazs
földére. Fényes kisérettel, gazdag ajándékokkal érkezett meg a
szultánleány, négyszáz teve, mind egyszínű fehér, szállította a
drágaságokat utána s a mely napon a Kaábát meglátogatta, tízezer
dinárt szóratott ki a nép között. Nagy pompa mellett történt meg a
látszatos egybekelése egy daliás ifjuval, a kinek ma sem tudja
senki a nevét.</p>
<p>– Épen úgy, mint én nem tudom a te nevedet, de te sem az
enyimet.</p>
<p>– A bucsujárás három hónapig tartott, a Dú-el-Hodzsa tizedik
napján, melyet az arabok Ait-el-Kebirnek hinak, a szultánleány
bucsut vett az ideiglenes férjétől s elváltak úgy, hogy soha ne
lássák többé egymást. <span class="pagenum"><a name="Page_214" id=
"Page_214">-214-</a></span></p>
<p>– Az a férj is holt szívű volt, mint te?</p>
<p>– Holt lehetett, de feltámadott. A szép Gamila szomorúan tért
vissza a nagy bucsujárásból s nem tudta elfelejteni azt, a kivel
látszatból, időre, össze volt esketve. A nő pedig nem is esküszik,
de megtörténik, hogy hű marad eskü nélkül.</p>
<p>– S honnan tudod, hogy Gamila hű maradt az ideiglenes
férjéhez?</p>
<p>– A tettéből. Mikor a menyegzője elkövetkezett, a szép arát
fényes násznép kisérte a szultáni vőlegényhez; ezer bohócz és
énekes volt a lakodalmi menetben. A mint a Tigris hidjának a
közepére megérkeztek, ősi szokás szerint a menyasszony kiszállt a
palankinjából, hogy a hidról egy ékszert dobjon a vízbe, a melyet
legbecsesebbnek tart. Gamila azt a kis rubintos gyűrűt huzta le az
ujjáról, a melyet névtelen vőlegényétől kapott, s azt dobta a
vízbe. És azután maga is utána ugrott, odaveszett. A sok nehéz
arany kösöntyű lehúzta a fenékre.</p>
<p>Ez volt a szép Gamila herczegnő története.</p>
<p>Edrisz bég egészen belehevült a regélésbe.</p>
<p>A herczegasszony közelebb huzódott hozzá s maga töltötte neki a
csészéjébe a bájitalt, a mit «gizr»-nek hinak a keletiek. Magából a
kávéfa húsos bogyójából készül. Mi csak a magjának a levét
ismerjük, a nagy urak a gyümölcsborát iszszák. Drága, mert a
gyümölcslé kisajtolásánál kárba vesz az éretlen mag.</p>
<p>A míg azt szürcsölte Edrisz egy szalmaszálon keresztül, azalatt
a herczegnő lopva megnedvesíté a fátyola szegélyét, mely
keletindiai «dacca» muszlin volt, olyan finom, hogy ha a pázsiton
leterítik, mintha harmat szállt volna a fűre, s azzal megdörzsölé
Edrisz bégnek az arczát. S aztán elbámult, hogy a fátyolán nem
hagyott színt a férfi piros arcza.</p>
<p>Edrisz bég haragra gerjedten ugrott fel a helyéről.</p>
<p>– Kinek tartasz te engem? A festett képü suhanczok egyikének
talán? Allahra mondom, ha ezt más tette volna velem, menten
levágtam volna érte a kezét. <span class="pagenum"><a name=
"Page_215" id="Page_215">-215-</a></span></p>
<p>A herczegnő kérlelte, hogy ne haragudjék.</p>
<p>– Bocsásd meg a kiváncsiságomat, de én még sohasem láttam piros
arczu férfit. A kiket otthon a szerályban, vagy kint az utczán
láttam, mind barna, fakó, olajpej színüek, a kik ha haragba jönnek
elhalványulnak, ha nevetnek fehér fény támad az orczájuk közepén.
Piros színt én csak festve láttam férfiarczon. Hát a tied mitől
ilyen piros?</p>
<p>– Az én arczom Allah kegyelméből viseli ezt a színt, de még
jöhet nap, a mikor lángveresnek is fogod ezt az arczot látni s
akkor majd megtudod, hogy mitől lesz a férfi arcza piros?</p>
<p>… A lakoma végeztével ismét aludni mentek.</p>
<p>A herczegnő rendesen megvárta előbb, a míg Edrisz elalszik. – S
minthogy az alvást tettetni is lehet, megfigyelte, hogy mikor
rándul össze? Rabnőinél tapasztalta ezt, hogy mikor az ember
elalszik, abban a perczben egy rándulást tesz: az egyik életből a
másikba ugrott át. Mikor meghal is úgy tesz: csakhogy akkor még
nagyobb az ugrás.</p>
<p>Akkor aztán a herczegnő is leveté a felső ruháit, fejéről
letette a fátyolát; csak éppen az arczát takaró arany lemezke
maradt még álmában is a homlokkötővel megerősítve.</p>
<p>A fátyolát pedig belegyűrte egy kétfelé nyitható gömbalaku
bokályba, mely egy darab hegykristályból volt faragva, s arra egy
fekete achát korsócskából valami nedvet öntött; s aztán a
bokályfödelet rácsukta. Akkor az öt ujjával, mely még nedves volt
attól a bűbájos illatu folyadéktól, végigsimítá az alvónak az
arczát. Ettől azután az aludt mélyen, kivilágos kivirradtig
bizonyosan.</p>
<hr class="chap" />
<div class="chapter"></div>
<p><span class="pagenum"><a name="Page_216" id=
"Page_216">-216-</a></span></p>
<h3>A GONOSZ ABU LAHAB LEGENDÁJA.</h3>
<p>A következő napon végezte a herczegasszony a nagy «Szái» futást
a maga embere kiséretében a Merva és Száfa szobrai között. Itt is
nagy szüksége van a hölgyzarándoknak a férfitámaszra; mert az
ezernyi jámbor hadzsadzs mind rohanva fut az utczán; s ki mentül
jobban tud szaladni, annál inkább üdvezül: a ki elbotlik, elesik,
azt agyontapossák. Ilyenkor nem viselik a férfiak az ihramot, csak
a derékcsavarót: a nők ellenben itt is tartoznak burokban
járni.</p>
<p>A hétszeres «Szái» futás és a hétszerhét imádkozás után került
napirendre a «kisebbik bucsujárás», az – El-Omrah. – A gazdagok
szamárháton, az urinők tevepúpra kötött palankinban tehetik meg a
szent vándorutat az Omrah kápolnáig; a szegények serege gyalog s
mezitláb.</p>
<p>A négylábu állaton való zarándoklásnak megvan a maga előnye, de
megvan a hátránya is.</p>
<p>Előnye az, hogy a nyeregben ülők hamarább elérnek az
Omrah-kápolnához s ott a márványpadozatra leborulva, elkezdhetik az
«őlám» imáját; de a hátránya az, hogy az utánuk érkező gyalogosok
meg a tetejükbe feküsznek, az őlámot végezni: úgy, hogy utoljára
négy rétegben is hasalnak egymáson a hívek, s holmi gyöngemellű
ember, a ki legalul fekszik, bizony ott fulladhat.</p>
<p>Edrisz bég a hátán czepelte ki a herczegasszonyát ebből az
eleven embergarmadából, nagy erővel kiszabadítva. Mégis bölcs
intézkedés az, hogy hajadon leányt egymagában ez istenitiszteletre
nem bocsátanak. <span class="pagenum"><a name="Page_217" id=
"Page_217">-217-</a></span></p>
<p>Visszatérőben azután még meg kellett állaniok az elátkozott Abu
Lahab és az ő felesége, a «tüzifahordónő» sirjánál.</p>
<p>Egész hegy lett már ebből a sirból. Minden zarándok hajít rá egy
követ, százezeren századokon keresztül. Egyszer még pyramis lesz
belőle.</p>
<p>A kőhajítás után minden zarándoknak el kell mondani az
alkoránból az «átok-szurát».</p>
<p>«Szégyenüljenek meg Abu Lahab kezei. Gazdagsága, keze munkája
semmisüljön meg. Maga égjen az örök tűzben. Éppen úgy a felesége, a
«tüzifahordónő». Nyakukra tekerüljön pálmaháncsból készült
kötél.»</p>
<p>Mikor este megint összejöttek a vacsoránál, azt kérdezé a
herczegnő Edrisztől:</p>
<p>«Ugyan mit vétettek ezek az Abu Lahábék, hogy úgy megátkoztuk
őket?»</p>
<p>Edrisz bég elmondá neki a legendát.</p>
<p>«Mahomed próféta idejében, még a Hedzsira előtt, a hogy a
próféta futásának napját nevezzük, az arab nép még bálványimádó
volt. A Kaába szentélyében a Hadzsár-el-Aszerzuád (a szent fekete
kő) mellett még fel volt állítva az aranykos szarva: ugyanazon
kosé, melyet Ábrahám leölt az ő fia Izmael helyett, a kit Allah
kivánságára meg kellett volna áldoznia az oltárkövön. A gyaurok
könyvei ugyan azt hirdetik, hogy Izsák lett volna az, a zsidónép
törzsapja, a kit Ábrahám lekéselni szándékozott Allah tiszteletére;
de ez nem hihető; mert ebben az esetben Allah nem akadályozta volna
meg Ábrahámnak ezt a kegyes elhatározását. Még azonkívül
háromszázhatvan bálvány volt a templomban; az esztendő minden
napjára más, meg más. A legfőbb bálványok voltak az «Urotál», a
boristen és az «Alilát», a szerelem istennője; ide hozta Esmer-ben
Lahia király a maga házi istenét, a «Hobál»-t, s az volt a Kaába
kupolájára fölállítva; azután valamennyi arab törzs mind
beállította a Kaábába a maga külön isteneit: a Beni Horra törzs az
arany datolyapálmát, <span class="pagenum"><a name="Page_218" id=
"Page_218">-218-</a></span> a Beni Thekifek az «El-Lát» sziklát, a
koreishok a «Szád-Aruát» fát; azután az «Azáf» és «Naila» istennők
jelképeit; a «Chabár» királynét. Egy perzsa shah két arany gazellát
küldött: azok is bálványokká lettek; még a keresztyén templomokból
is bevittek egy galambot s egy madonnát, s egy zsidó templomból az
Ábrahám szobrát, hét nyillal a kezében.</p>
<p>Mind ezen imádat tárgyainak pusztulását kiáltá ki Mahomed ezzel
a szóval: «egy az Isten, és az Allah! Alláhn kívül nincs több
Isten».</p>
<p>Az arabok ugyan azelőtt is tisztelték magát Alláht, az Ábrahám
láthatatlan, egyetlen Istenét; de nem igen nagyon. Az arab a
szántóföldjét kétfelé osztotta: az egyik volt az Istené, a másik a
bálványé. A bálványföldet öntözte mesterségesen, az Isten földét
pedig soha sem. Azt mondta, hogy öntözze ezt az Isten maga, a ki a
felhőknek az ura. Ez rossz gazdaság volt. Mahomed véget akart ennek
vetni. – Ekkor aztán összesúgtak ellene a bálványimádók hatalmasai,
hogy elpusztítsák. – Ezek között a leghatalmasabb volt az Abu
Lahab: a napistennek a papja. Mahomed egy kis kápolnát épített a
láthatlan Isten tiszteletére: ez, a melyben ma voltunk, az
El-Omrah. Odajárt a hiveivel ájtatoskodni.</p>
<p>Abu Lahab anyai nagybátyja volt Mahomednek s még is ilyen gonosz
cselt koholt ellene. Egy nagy kutat ásatott a pusztában, azon örv
alatt, hogy forrásvizet nyisson a jámbor utazóknak. – De más volt a
czélja. Mahomedet akarta abba eltemetni. Egy napon azt a parancsot
adta ki a kutásó embereknek, hogy ha jönni fog hozzájuk egy férfi,
ezzel a kérdéssel: «elvégeztétek-e már a munkátokat?» azt menten
ragadják meg és vessék bele a kutba. Mert ez az a gonosz szellem, a
ki megakadályozza a föld alatti vizeket, hogy a kutba folyjanak. –
Rövid idő mulva aztán majd jönni fog egy asszony, egy szamárral,
mely rőzsekötegekkel lesz megterhelve. Ez azt fogja mondani: «ime
itt van a tüzelőfa a gonosz szellemnek a kutból kifüstölésére».
<span class="pagenum"><a name="Page_219" id=
"Page_219">-219-</a></span></p>
<p>Akkor gyujtsák meg a rőzsecsomókat s hányják bele a kutba egymás
után, míg a füst, meg a láng a kut száján ki nem csap.</p>
<p>Másnap aztán a gonoszlelkü Abu Lahab azt a hazugságot mondá
Mahomednek: «ime lássad, az általam ásatott kutban megjelent a
várvavárt forrás. Te légy a legelső, a ki annak a vizét megizleled;
kérdezd meg a munkásoktól, hogy bevégezték-e már a dolgukat? –
Mahomed nem sejtette a gonosz cselszövényt s elhagyta magát
ámítani. Elment a kutat megtekinteni. Utközben azonban arra
gondolt, hogy íme itt is Allah keze működött s mielőtt a kut
vizéből innék, elébb betért az El-Omrah imaházba s ott leborulva a
mindenható előtt, végigimádkozá valamennyi hálaadó dicséretét a
pusztában szomjuhozónak.</p>
<p>A hosszú ájtatosság ideje alatt maga Abu Lahab lovagolt ki a
kuthoz s leszállva a lováról, odament a munkásokhoz s azt kérdezé
tőlük: elvégeztétek-e a munkát, a mit rátok biztam? Erre a munkások
őtet ragadták meg s a saját parancsa szerint beledobták a mély
kutba. Nemsokára jött az asszony, a rőzserakott szamárral. Azt
kérdé: «itt járt-e már a rossz szellem?» – «Már bele is dobtuk a
kutba, mondák a munkások; hallod, hogy ordít a kut fenekén!» –
«Akkor füstöljétek ki a rossz szellemet ezzel a tüzelővel.» A
munkások úgy is tevének, s egyik meggyujtott kéve a másik után
repült alá a mélységbe, míg végre a füst és a láng a kut száján
csapdosott ki. A nő tapsolt diadalmas örömében. «Most már ki van
füstölve a rossz szellem!» – Abban a pillanatban látja megjelenni a
háta mögött Mahomedet, a prófétát, a ki az El-Omráhból tért vissza
az ájtatoskodás után. – «Hát ez még él?» kiáltá elbámulva. – «Kit
dobtatok hát a kutba? – A munkások mutatják az ottmaradt paripát. A
«tüzifahozóné» ráismert Abu Lahab lovára. Megtudta, hogy a saját
férjét égetteté meg a kut fenekén. Ekkor kétségbeesésében maga is
beleveté magát a lángoló mélységbe <span class="pagenum"><a name=
"Page_220" id="Page_220">-220-</a></span> s azóta égnek együtt
mindaketten a Morhud mélységes fenekén, a sirjuk felett pedig
nagyot nő a megátkozott kövek halma.</p>
<p>– Ezek bizony megérdemelték a sok átkot, monda a herczegnő, a
legenda által egészen felvilágosítva.</p>
<hr class="chap" />
<div class="chapter"></div>
<p><span class="pagenum"><a name="Page_221" id=
"Page_221">-221-</a></span></p>
<h3>A MITŐL A FÉRFI ARCZA FEHÉR LESZ.</h3>
<p>A Du-el-Hodzsa hónap első napjaiban megérkeztek Mekkába a
damaskusi és bagdadi karavánok. Az egyptomi zarándokok már egy
hónap óta itt voltak.</p>
<p>A tizezernyi zarándoksereg a városon kívül üt tábort: Mekka be
nem birná valamennyit fogadni; a gazdagok és hatalmasok azonban a
városban fogadnak szállást s ilyenkor pogány módra felverik a
házbért.</p>
<p>A damaskusi karaván megérkezése után beállít egész kiséretestül
a damaskusi basa, (a ki személyesen vezette a nagy karavánt) a
herczegasszony és Edrisz bég által lakott palotába, késő este, a
mikor már ezek a lakománál ültek.</p>
<p>Az őrtállók jelentésére, hogy egy nagy úr érkezett a palotába,
Edrisz fölkelt az asztal mellől s kiment eléje. A herczegnő a
félrehuzott nehéz selyem függöny alul leskelődött ki utána.</p>
<p>A basa már az által is feltünő volt, hogy nem viselte a
vallásparancsolta ihrámot, hanem a legpompásabb katonai
egyenruháját; az aranyhimzett kabátot, a gyémántos Nisán renddel a
mellén s a vörös fezt a borotválatlan fején. Kövér, elhizott férfiu
volt.</p>
<p>A basa mondott valamit Edrisznek törökül, Edrisz meg a basának
mondott valamit arabul.</p>
<p>S miután a török is azt tartja a maga nyelvéről, meg az arab is,
hogy egyedül az övé az igazi emberi szólásmód, a többi mind ugatás:
annálfogva őrizkedik mind a kettő a másiknak a nyelvéből csak egy
szót is megtanulni. <span class="pagenum"><a name="Page_222" id=
"Page_222">-222-</a></span></p>
<p>Miután tehát még egy pár kérdést intézett a basa Edriszhez
törökül, s az még egy párszor visszakérdezett arabul, végre azt
mondá Edrisz frank nyelven:</p>
<p>– Ha te nem tudsz arabul, én meg nem tudok törökül: akkor
beszéljünk a frankok nyelvén; azt mind a ketten értjük, mert
kénytelenek vagyunk vele: – Allah keverje meg őket!</p>
<p>– Hát jól van, beszéljünk francziául, hagyá rá a basa.</p>
<p>– Kinek tiszteljelek? kérdezé Edrisz bég.</p>
<p>– Én vagyok Mahmud bég: damaszkusi basa.</p>
<p>– S mit kivánsz tőlem?</p>
<p>– Ide kivánok szállni; s azt akarom, hogy hurczolkodjál ki
innen.</p>
<p>– Ha egyéb kivánságod nincsen: akkor csak lépkedj szaporán a
sarkaddal előre; mert én ezt a palotát neked át nem engedem.</p>
<p>– De én vagyok Mahmud bég, a damaskusi basa.</p>
<p>– Ha te vagy a damaskusi basa, akkor a te helyed ott van a
Chalaf-Ben-Chusa-palotában.</p>
<p>– Tudom; de az messze van én nekem a Kaábához.</p>
<p>– Ha messze van: járj lóháton a Kaábához.</p>
<p>– De én vagyok Mahmud bég, a damaskusi basa. Láthatod az
egyenruhámon.</p>
<p>– Elég botrány, hogy te, basa létedre, azon a szent napon, a
mikor minden hatalmasok, a kik itt a szent földet tapossák, az
ihrámot veszik fel, nem átallod az ájtatos hiveket megsérteni
azzal, hogy fedett fővel, aranyos köntösben jársz: Allaht és az
angyalok seregét kicsúfolod.</p>
<p>– S ki vagy te, hogy én velem ilyen hangon mersz beszélni?</p>
<p>– Zarándok vagyok, miként te.</p>
<p>– Neved? Állásod?</p>
<p>– A nevemet nem mondom meg; mert férje vagyok a Nagy Sheriff
által velem a szent napokra összekötött herczegnőnek <span class=
"pagenum"><a name="Page_223" id="Page_223">-223-</a></span> s se én
nekem nem szabad tudnom az ő nevét, se ő neki az enyimet.</p>
<p>– Hadd lássam én azt a te herczegnődet!</p>
<p>– Egy lépést se tégy, ha a béledet kiontva nem akarod látni. A
mozlem nő szobája szentély.</p>
<p>– Nekem úgy látszik, hogy te goromba vagy.</p>
<p>– Ha nem tetszenek a szavaim: jegyezd fel a tárczádba. Majd, ha
vége lesz a nagy ünnepnek, akkor én is felveszem a köntösömet:
meglehet, hogy nekem is van olyan fényes, mint neked, s Nisán is
fityeg rajta akkora, mint a te potrohodon; akkor aztán
szolgálatodra állok, akár gyalog, akár lóháton, karddal,
pisztolylyal vagy lándzsával: a hogy jobban szereted. Most pedig
Allah vezéreljen békével.</p>
<p>– Velem igy még nem beszéltek soha.</p>
<p>– Jó szerencse, hogy kettőnkön kívül senki sem értette. Frankok
nyelvén enyelegtünk. Már most üdvözöljük egymást, ki arabul, ki
törökül; s te menj békével Allah oltalma alatt s ne várd el, hogy
én segítsek a kimeneteledben. Szálem aleikum.</p>
<p>– Szálem.</p>
<p>A basa kénytelen volt megretirálni: talán nem is először
életében.</p>
<p>Edrisz bég pedig visszatért a herczegasszonyához.</p>
<p>A herczegnő csodálkozva látta, hogy az emberének az arcza
egészen fehér lett?</p>
<p>Hát ezt mi okozhatja vajjon?</p>
<hr class="chap" />
<div class="chapter"></div>
<p><span class="pagenum"><a name="Page_224" id=
"Page_224">-224-</a></span></p>
<h3>A MITŐL A FÉRFI ARCZA MÉG PIROSABB LESZ.</h3>
<p>A Du-el-Hodzsa hónap hetedik napja az Arafát-hegyi bucsujárás
ünnepe. Más napokon a látogatás nem is szabad, nem is üdvezít.
Hanem ezen a napon az Arafát hegyét taposni minden igazhívőnek
buzgó óhajtása. Mohamed paradicsomába nem jut senki, a ki az Arafát
hegyén nem volt.</p>
<p>Korán reggel összesereglenek a tízezerekre menő karavánok a
Mekka előtti homoksíkságon az «üdvözlet kapuja» előtt s onnan indul
meg a bucsujárat, jó szerencse, ha alkonyatfelé.</p>
<p>Megkezdi a menetet a «mehámel», a szent teve, mely a próféta
zászlaját szállítja. A törökök azt állítják, hogy náluk van
Stambulban a próféta igazi zászlója, s azt csak az országot és a
mohamed hitet fenyegető nagy katasztrófáknál szokták kibontani. A
siriaiak azonban szintén abban erősködnek, hogy ők birják a próféta
zászlóját, s az egyiptomiak szentül meg vannak felőle győződve,
hogy az ő zászlójuk az igazi.</p>
<p>Efelett szokás minden bucsujáráson összeveszni.</p>
<p>Aztán «aki birja, az marja».</p>
<p>Ezuttal a siriaiak zászlaja lett az igazi; pedig tulajdonképen
az egyiptomi szent tevének kellett volna az elsőbbségi ranggal
birni, mert ő vitte pupján a prófétai zászló mellett még az új
«keszvát» is, melyet ezuttal a khedive ajándékozott a Kaába
beburkolására. Hanem hát a bagdádi basának sok katonája volt: s a
hatalom megelőzi az <span class="pagenum"><a name="Page_225" id=
"Page_225">-225-</a></span> igazságot: az ő mehámelje ment legelől,
az egyiptomiaké hátramaradt.</p>
<p>A hivek, nemzetek szerint, kisérték a maguk szent tevéit, külön
a siriaiak, külön a törökök, meg az egyiptomiak.</p>
<p>Edrisz bég az utóbbiak között volt.</p>
<p>Ez alkalommal tüzes arab csődörön ült, egyiptomi szokás szerint:
(az arabok kanczákon lovagolnak) az ihrámba öltözve (inkább
vetkőzve), oldalán kard, kezében kelevéz.</p>
<p>Ott lovagolt a herczegnő mellett, a ki két dromedárra kötött
palankinban himbálózott. A palankin aranyozott volt,
bársonyfüggönyökkel, s a tevék fejei veres struczcztollal,
bokrétával és ezüst félholdakkal diszítve.</p>
<p>A zarándokhaddal együtt vonult ki Mekka egész népessége, a ki
csak mozdulni tudott. A családapák magukkal hozták az egész
háremüket, s egy-egy nyomorult metuáf négy feleséget is czepelt
magával, a kiket a bucsujárás idejére, pro forma elvett, – illendő
honoráriumért. Egész sereg volt a szamárlovas. S a bucsujáró nép
két oldalán rajzott a beduinok és vahabiták rendetlen csapatja, a
kiknek az egész bucsujárás «kismiska». Ezek a mohamedanismus
protestansai, a kik tagadják a szent köveknek, az áldozatoknak, a
bucsujárásoknak minden sikerét; nem hisznek a papok hatalmában; nem
borotválják le a hajukat, nem isznak a zemzemvízből: nem kell nekik
az egész hókuszpókusz; sőt (a vahabiták) még nem is dohányoznak.
Hanem azért együtt járják meg a bucsut az ájtatos hadzsadzsokkal;
abból a kegyes szándékból, hogy hát ha el lehet tőlük egy-egy
bitang tevét csenegetni: – aztán meg, hogy az egész bucsujárás
alatt csufolódjanak velük. A szultán ugyan fizet nekik azért, hogy
ne bántsák a zarándokokat; de nem olyan sokat, hogy igéretüket meg
is tartsák.</p>
<p>Van azután gyalog kutyagoló nép is elég. Férfit és nőt alig
lehet egymástól megkülömböztetni; az arczuk egyformán <span class=
"pagenum"><a name="Page_226" id="Page_226">-226-</a></span>
beburkolva s a meztelen karjaik egyformán ránczosak, soványak,
feketék.</p>
<p>Igy vonul végig a táborsokaság a cziprussal beültetett temetők,
az alacsony házak között, a nagy vízmedencze és a Nagy Sheriff
palotája mellett (van neki húsz); az El Moabida város szétszórt
épületei között, melyek ez alkalommal megszaporodtak «gerábák»kal
és «kemlisz»-ekkel: (zöld galyakból készült sátrak) a hol a beduin
asszonyok kenyeret, vajat árulnak.</p>
<p>S ez az egész roppant sokaság, mikor a Dzsebel Bu Kubis
völgyszorosába eljut, úgy összeszorul, hogy ott csak párosával
lehet a zarándokoknak egymás mellett áthaladni s a teveháton páros
kosarukban ülő hölgyek kénytelenek maguk alá huzni a lábaikat, hogy
a szikla le ne szedje róluk a papucsaik sarkát.</p>
<p>Ez alatt beáll az éj. A félhold még fenn van az égen. A metuáfok
meggyujtják a szurokfáklyákat s a sötét sziklavölgyben világítanak
a zarándokok elé.</p>
<p>Hajnalra vergődik ki a bucsújárók serege a mély sziklavölgyből s
akkor pillantja meg maga előtt a szürkület világánál az Arafát
hegyét.</p>
<p>Egy kopasz sziklatömeg, merő kavicspusztától körülvéve, a melyen
még csak tövis sem terem; se egy fa, se egy bokor; de még egy
moszat sincs a kövek között, mely az élő világot képviselné.</p>
<p>Ez az igazhivő mozlemek vágyainak a netovábbja: az üdvösség
hazája.</p>
<p>A sziklasivatag közepett egyszerre egy város látszott támadni. A
zarándokok, nemzeteik szerint elkülönítve, ütötték fel a sátraikat,
mindenféle színű szőnyegekből rendezett utczákat képezve; a
mekkaiak előreküldték a fabódéikat s azokban kirakták a vásárra
hozott portékáikat. Itt jó üzlet van az ünnepek alatt; minden
hodzsa iparkodik valami vásárfiát vinni haza a szent Arafát
hegyről.</p>
<p>Miért olyan szent az Arafát hegye? Azért, mert ott <span class=
"pagenum"><a name="Page_227" id="Page_227">-227-</a></span> találta
fel Adám apánk az elvesztett Eváját, – százharminczesztendei
távollét után. – De sok meggyónnivalója lehetett a két jó
öregnek!</p>
<p>Az Arafát hegyi ünnep három napig tart: az első a megérkezés
napja, a második a mulatozásé, a harmadik az ájtatosságé; akkor
tartja a nagy prédikácziót a kőszószéken a Chalef; a ki egyúttal a
mekkai biró. Könnyű neki prédikálni: nagy könyvből olvassa s csak a
szemeit kell törülgetnie magának a zsebkendőjével a sürű
könyhullatástól.</p>
<p>A harminczezernyi nép zsibongva hangyállik alá s fel a
sátorváros utczáin, melynek közepéből magasan emelkedik ki a mekkai
Nagy Sheriff zöld sátora. Ez előtt lobognak a próféta zöld zászlói.
A tevék, paripák és csacsik roppant nagy karámokban vannak
összeszorítva, melyeket rongyos beduinok őriznek.</p>
<p>A legjobb helyet a sziriai zarándokok foglalták el: sátoraik
közepén négyszöget alkot a török katonák barakktömege s annak az
elején van felütve a damaskusi basa aranyozott kupolás sátora.</p>
<p>Ma a vigasság napja van. Pénzért mindent lehet kapni, a mi jó.
Még pálinkát is. Vannak sátorok a hashish-evők számára, a kik
előlegezik maguknak a paradicsomot: ragyogó szemfényükről, reszkető
tagjaikról megismerhetők. Éneklő almék, tánczoló bajadérek
gyönyörködtetik a hiveket, s az indus kigyótánczoltatóknak, a persa
kardfaló bűvészeknek ma nagy kelete van.</p>
<p>Holnap általános bünbánat napja lesz: tehát ma annyit kell
vétkezni, a mennyit csak lehet, ez a legtökéletesebb logika.</p>
<p>Az egyiptomi zarándokok voltak számra leggyöngébben képviselve:
nekik a legrosszabb hely jutott, az Arafáttól legtávolabb. Ezen a
szent pusztán ugyan minden helynek jónak kell lenni; de annak, a ki
szélrül marad, mégis annyiban rossz a helye, hogy folyvást őrizni
kell a tevéit, meg a lovait, hogy a portyázó beduinok, vagy a
hitetlen <span class="pagenum"><a name="Page_228" id=
"Page_228">-228-</a></span> vahabiták el ne lopják; mert ezek az
Arafát hegyre világért sem prédikácziót hallgatni jönnek, hanem
azért, hogy könnyű szerrel zsákmányt ejthessenek. A török katonaság
ugyan azért van ott, hogy a zarándoknépet rablótámadásoktól
megvédelmezze; hanem az csak akkor kap lóra, ha a damaskusi basa
parancsolja: az pedig, a míg a nargiléját ki nem szítta, fel nem
kel a helyéből.</p>
<p>Az ünnep harmadik napján, a mint a nagy prédikáczió véget ért,
minden zarándok rohan a sátorához, a lovaihoz, a tevéihez, s
kezdődik a sátorbontás. Ilyenkor van nagy zürzavar.</p>
<p>Ezt az időt szokták a martalóczok leginkább felhasználni.</p>
<p>Egyszer csak felzendül a rémkiáltás: «itt vannak a fekete
turbánosok!»</p>
<p>Ezek a legkegyetlenebb schizmaticusai a próféta vallásának. A
Kaábaszentségtelenítők, az ünnepnaptörők, az ördögtagadók. A
legharcziasabb törzs valamennyi beduin nép között. Ezek fekete
turbánt viselnek, (már ez is milyen istentelenség!) és fekete
zászlóval járnak, s azon nem félhold a jelvény, hanem egy
ökörfej.</p>
<p>A hegyszakadékok közül jöttek elő, fürgöncz sovány lovaikon;
hosszú dárdákkal a kezükben. A puszta megjelenésükre vak rémület
szállta meg a szélrül maradt zarándok sereget.</p>
<p>Mahmud basa látta jól a magaslaton levő sátorból a hitetlenek
közeledését s könnyen tehetett volna róla, a spahik lóra
ültetésével. De akkor éppen nagyon szép nótát fújtak, vertek a
trombitásai és dobosai: valami Mayerbeeri finálét; azt nem lehetett
félbeszakítani. Aztán meg a fekete turbánosok egyenesen az
egyiptomi sátorok felé látszottak tartani. No hát, most mutassa meg
az a hetvenkedő muteszellim, hogy milyen legény a gáton: ha
csakugyan ő is muteszellim.</p>
<p>Edrisz bég, a mint a martalóczokat közeledni látta a sátraik
felé: nem könyörgött senki fiának segítségért; <span class=
"pagenum"><a name="Page_229" id="Page_229">-229-</a></span> hanem
maga felkapott a lovára, baljába fogta a lándzsáját, jobbjába a
szablyáját, a dárda nyele braziliai vas-fából volt, mely a vízben
alásülyed s a kardja a legjobb damaskusi aczél. Az ihrámot is
ledobta a válláról, hogy ne akadályozza a küzdelemben.</p>
<p>A herczegnő bámulva nézett utána sátora hasadékából.</p>
<p>Vajjon csakugyan van bátorsága egyetlen férfinak szembeszállani
egy egész sereggel?</p>
<p>Azok csoportostul száguldtak ellene, hosszú dárdáikat előre
szegezve. Edrisz bég kiszemelte magának a vezérüket, a ki kivált a
többi közül a turbánján lengő veres szurgudzsál és gazdag
nyeregszerszáma által.</p>
<p>Az a sok dárda tréfa volt Edrisznek: a maga dárdáját középen
markolva, egyet pördített rajta s mint a rokka pörgetyűje a
gyermekek rátartott szalmaszálait, úgy verte föl a hitetlenek
kopjáit: egy sem találhatta őt el; akkor aztán kiszakítá magának a
csoportból a veres kócsagos vezért. Egy pár beduin hátul akart
rátámadni; de azokat a jó lova úgy rugdalta oldalba, hogy
elsomfordáltak.</p>
<p>A vezér magas, szikár alak volt, a hegyes szakálla két ágban
lógott alá a mellére, olyan hosszan, mint két kötél.</p>
<p>Hárman rugtattak egyszerre Edrisz bég ellen; a vezér, meg két
beduin: amaz szemközt támadt reá, ezek két oldalt fogták elő.
Ordított fenevadak módjára mind a három.</p>
<p>Edrisz bég a baloldalán támadó beduinnak a dárdáját félre csapva
a lándzsájával, úgy szúrta ennek a hegyét az ellenfél szemébe, hogy
az hanyattesett a lováról, a jobbról támadó ellenfél döfését szépen
kikerülte a dereka félrehajlításával, s a mint az kezeügyébe
került, visszakézzel úgy csapott a nyakára, hogy az fej nélkül
nyargalt tova.</p>
<p>A vezér ez alatt kegyetlen csapásra emelte fel a kardját,
egészen a feje fölé. Ő maga pikkelypánczélt viselt s a turbánja
hegyes végű ezüst sisak körül volt csavarva. Sérthetetlen volt.</p>
<p>De Edrisz bégnek a paripája is együtt harczol az urával;
<span class="pagenum"><a name="Page_230" id=
"Page_230">-230-</a></span> a nemes mén egyszerre felágaskodott s a
beduinvezér lovát harapta fogával, vágta a patával, a mire annak a
lova is a két hátulsó lábára állt s úgy marakodtak egymással, mint
két heraldikai oroszlán. Edrisz bég szokva volt az ilyen harczhoz;
ő huszárosan ülte meg a lovat: térdei szorításával tartva magát a
nyeregben, míg ellenfele a széles talpu kengyelhez volt szokva, s a
mint az ágaskodó lova hátravetette a fejét, hogy ki ne essék a
nyeregből, mind a két kezével a lova sörényébe kapaszkodott, s e
közben kiejté a kardot a kezéből.</p>
<p>Edrisz bég, a mint azt látta, hogy az ellenfelének nincs kard a
kezében, maga is a kézcsuklójára ereszté a szijjnál fogva a
szablyáját s azzal megkapva a vezért a hosszú szakállánál, kirántá
a nyeregből le a földre. Arra a vezér lova tovaszáguldott. Edrisz
bég pedig megfordítva a lovát, vágtatva vitte magával a szakállánál
fogva az elfogott emirt a herczegnő sátoráig: ott átadta a
kappanőröknek, hogy verjék lánczra; aztán megint visszavágtatott a
fekete turbánosokhoz, a dárdáját pörgetve a feje fölött.</p>
<p>Azok nem vették tréfára a dolgot; az is megijesztheté őket, hogy
most már a török lovasság is felczihelődött s megindult ellenük;
hirtelen visszafordultak s menekültek a sziklaszakadékaik felé.
Edrisz bég messze elkergette őket s talán mert nem akart e szent
napon több embervért ontani, vagy mert nem tartotta őket érdemesnek
a fegyvere hegyére, csak a dárdanyéllel püfölte a hátaikat.</p>
<p>Mikor tiszta volt már az ellenségtől a tér, akkorra szerencsésen
megérkezett Mahmud basa a maga spáhijai élén.</p>
<p>Még ő volt haragos. Ő támadt Edriszre.</p>
<p>– Minek kergetted el a fekete turbánosokat? Most mind elfogtam
volna őket.</p>
<p>– Mért nem jöttél hamarább, a míg itt voltak?</p>
<p>– Most add át nekem az elfogott vezérüket, hadd akasztatom
fel.</p>
<p>– Jámbor Mahmud basa. Ha beduint akarsz felakasztatni,
<span class="pagenum"><a name="Page_231" id=
"Page_231">-231-</a></span> fogj magadnak beduint. Én az enyimet
már a herczegasszonyomnak adtam: hadd vigye haza Arafáthegyi
vásárfiának. Szálem aleikum.</p>
<p>Azzal visszanyargalt az egyiptomi karavánhoz.</p>
<p>A herczegasszony most már látta, hogy mitől lesz a férfi arcza
lángveressé.</p>
<hr class="chap" />
<div class="chapter"></div>
<p><span class="pagenum"><a name="Page_232" id=
"Page_232">-232-</a></span></p>
<h3>AZ A SZÍV A HOMLOKON.</h3>
<p>A míg Edrisz bég a fekete turbánosokkal kergetőzött, a
zarándokvárost mind felszedték a sátorkarókról s tódult a tenger
sokaság a Masumin sziklaszoros felé, mely a Merian-völgybe vezet.
Az éjszakát bevilágította a hold s az ezernyi fáklyafény, mely
csillagokkal lepte el a pusztát.</p>
<p>A herczegnő palankinja mellett hét lámpást vittek, három szál
viaszgyertyával. A Musalifa-mecsethez érve, megszálltak ismét és
sátort ütének. Ez volt az utolsó napja a nagy bőjt ünnepének. A
következő nap már az «Ais-el-Kebir» az arabnak, a «Kurbán Bajram» a
töröknek. Csak még egy prédikáczió van hátra. Mikor azt is
elvégezte a mekkai főkádi, (mintha minálunk a főpolgármester
tartaná a misét) akkor aztán mindenki összeölelkezik ez
örömszavakkal: «Aitek embarek.» Száz ember másik százzal s aztán
még egy mennydörgő nagy «Labik» kiáltás. «Itt vagyok, uram!» s
azontul aztán «nem vagyok itt!»</p>
<p>Az eddigi napok Allahnak és a prófétának az ünnepnapjai voltak,
a következő nap az ördögé. Minden zarándok háromszor hét követ tesz
a táskájába s azokat mind az ördögnek a fejéhez hajigálja.</p>
<p>Az ördögnek is van emlék emelve: a «dzsemra-el-kál» (az első
parázs), egy ormótlan kövekből összerakott oszlop. Ennek a fejéhez
kell az elhozott huszonhét követ hajigálni. S minthogy az ezernyi
néptömeg az oszlopot köröskörül állja s a hajigálást nem minden
ember tudja úgy kiszámítani, hogy azzal épen a szobrot találja el,
annálfogva a repülő kövek nagyobb része a jámbor zarándokok
<span class="pagenum"><a name="Page_233" id=
"Page_233">-233-</a></span> koponyáit üdvözli s az nagyon jól
eshetik az ördögnek. Azonban Allah rendelte így. Áldassék az ő
neve.</p>
<p>A mozlem hit szerint Isten csak egy van: az Allah; – hanem
ördögnek háromnak kell lenni: ez is szent szám. – Az első
ördögszobor után következik a második, a «dzsemra-el-uszt» (a
középső szén). Tudniillik, hogy minden kő, melyet az ördögszoborra
hajítanak, az azt kisérő átokmondat által egyszerre égő parázszsá
változik, a mely lyukat éget az ördögnek a testén. Csuda, hogy ki
tudja állni! A harmadik stáczió a «dzsemra-el-aksa» (az utolsó
parázs). Ennek a meghajigálása után még csak egy ünnepélyes
szertartás van hátra: a birkák leölése.</p>
<p>Ez annak az emlékezetére történik, hogy épen itt, ebben a
völgyben szándékozott Ábrahám a fiát, Izmaelt megáldozni, a midőn
az angyal azt kiáltá neki: «Etba Kebzs!» (Áldozzál egy ürüt.)
Valamennyi zarándok, a ki a szigorú zarándokszabályok ellen vétett;
tehát mindazok, a kik nem gyalog és mezitláb, hanem lovon, teve és
szamárháton jöttek, vagy a papucsviselés luxusát megengedték
maguknak; de még inkább azok, a kik drága szövetekből készült
ihrámot viseltek: tartoznak a Menáa völgyében egy ürüt vásárolni, s
azt görbe késükkel személyesen leölni. Annak a husából a szegény
zarándoknép készít magának tokányt, a kik mezítláb és gyalog tették
meg az utat. Ez a legokosabb czeremonia az egészben. A jó mekkaiak
gondoskodnak róla, hogy erre a napra sok ezernyi birka legyen a
völgybe összeterelve, a melyeket ők dupla árért vesztegetnek a
kegyes hadradzsoknak.</p>
<p>Edrisz bégnek négy birkát kellett szabályszerüleg megáldozni.
Egyet azért, hogy lovon jött; másikat azért, hogy sarkantyut viselt
a lábán; kettőt pedig a két megölt beduinért. Ez is kihágás volt az
ünnepi szabályzat ellen, mely vezeklését a birkahalálban találja.
Edrisz aztán még egy ötödik birkát is hozatott, melyet a
herczegasszony nevében késelt le. Ez a fejedelmi birka szép tarkára
volt festve, a minővel a mekkai kádi szokott áldozni. E sokszoros
öldöklés <span class="pagenum"><a name="Page_234" id=
"Page_234">-234-</a></span> után valóban úgy nézett ki, mint egy
mészáros legény.</p>
<p>Alig is várhatta, hogy visszakerüljenek Mekkába s ledobhassa a
kegyes ihrámot és a két moharrem kendőt s lefürödhesse magáról a
sok szentséges mocskot a nagy «hamam»-ban. Ez a híres mekkai
közfürdő.</p>
<p>Akkor aztán neki is szabad volt felölteni a legdiszesebb
ruháit.</p>
<p>Neki is volt ugyan katonai egyenruhája, mint a damaskusi
basának; Nishán-rendje is hozzá; de ő nem vette fel ezt a feszes,
európai szabású prózai öltözetet, sárgaréz gombjaival, egyenesen
álló aranyhímzett gallérjával, s azt a megfordított üstöt, a mi a
török katonák fején dísztelenkedik; hanem felöltötte az «ihlal»-t,
a festői török jelmezt: a hímzett dolmányt, ezüst virágos
ingelővel; a bő ránczos salavárit; derekát átkötötte gazdagon
aranynyal áttört perzsa sháwllal; abba dugta türkázos markolatú
handzsárját s az aranynyelű kis kését, meg a lefüggő lánczú
zsebóráját, a feje körül hét rőf patyolatból turbánt tekert s
közepébe gyémántos forgót dugott. Így ment át a herczegasszony
háremébe.</p>
<p>A herczegnő is egészen tündéri pompába volt ez este felöltözve.
Se ihrám, se feredzse nem takarta a termetét. A vékony hímzett
csalánszövet inget finom öv szorítá a derekához, hogy ki lehetett
alatta venni, miszerint nem segítenek az alakját idomítani a
keresztyének büntetésére kitalált halcsontok és aczéllemezek; a
vállain kikerekített dolmányka, – kóstolónak – engedett valamit
láttatni az elefántcsonttal vetekedő bőréből; fátyola alól gazdag
fekete selyemhez hasonló hajzuhatag omlott alá a hátára s végig
terült körülötte a pompás ottománon, a hátrahajló paradicsommadár
tollat is aláhuzva. Igazgyöngyökből készült fövege alól a
megszokott aranylepelke ez alkalommal két áruló részt hagyott
nyitva: egyet a két szem számára, másikat a szájnak.</p>
<p>«A két szemet gyémántokhoz, az ajkakat korallokhoz <span class=
"pagenum"><a name="Page_235" id="Page_235">-235-</a></span> csak a
bolondok hasonlítják; mert gyémánt és korall holt állat, de az én
hölgyem szeme és szája él és elevenít.»</p>
<p>(Ez különben Edrisz bég mondása volt: én csak aláirom, hogy
«vidi.»)</p>
<p>Ez volt az ideiglenesen kötött házasságuknak az utolsó napja:
utolsó éjszakája. Méltó, hogy szokottnál fényesebben legyen
megünnepelve. Csak fényesebben? Hátha boldogabban is?</p>
<p>A terített asztalt felhozták a rableányok; a házaspár hozzáült a
lakomához, egymással szemben.</p>
<p>A herczegnő szemei az aranyfátyol nyilásán át kedvtelve nézték a
délczeg ifjút. Szép fehér kezei maguk válogatták ki számára a
legjobb czukorsüteményeket, s saját rózsás ujjaival hámozta meg
számára a narancsot.</p>
<p>A mai lakomához pezsgőt is hoztak. Ezt nem tiltja a próféta,
mert kiforratlan szőlőnedv. Az igazhívő nem vét az italával.</p>
<p>Valahányszor a rabnő teletöltötte Edrisz bég poharát, a
herczegnő mindig leszakított a keblére tűzött rózsáról egy szirmot,
s azt odadobta a habzó pohárba. Edrisz bég fenékig üríté a poharat;
a rózsalevél is eltünt.</p>
<p>A herczegnő a lakoma után előhozatta a mandolinját s rákezdett
egy új románczra, a melyet maga készített, a dallamával együtt.</p>
<p>A románcz tárgya volt: a «piros arczú ifjú».</p>
<div class="poem">
<div class="stanza"><span class="i0">«A syrászi rózsa elsárgulhat
mellette,<br /></span> <span class="i0">A hajnali fény haloványnyá
lehet,<br /></span> <span class="i0">Korallok, rubintok fényüket
veszthetik,<br /></span> <span class="i2">Mikor a piros arczú ifjú
közöttük megjelen,<br /></span> <span class="i2">Jaj rózsának,
hajnalnak, drágakőnek,<br /></span> <span class="i0">Ha a piros
arczú ifjú velük szembe kerül!»<br /></span></div>
</div>
<p>Edrisz bég elismerte, hogy a herczegnő hangja igen csengő és
szavaiban sok költői szépség van.</p>
<p>A herczegnő eldalolta a második verset. <span class=
"pagenum"><a name="Page_236" id="Page_236">-236-</a></span></p>
<div class="poem">
<div class="stanza"><span class="i0">«De akkor lásd a piros arczú
ifjút,<br /></span> <span class="i0">Mikor ellenséggel kerül
szemtől-szembe:<br /></span> <span class="i0">Nem számlálja, hogy
hány? nem méri, mily magas?<br /></span> <span class="i0">Szétveri,
hogyha sok, levágja, ha óriás.<br /></span> <span class=
"i2">Ellenség vérénél is pirosabb lesz az arcza.<br /></span>
<span class="i2">Jaj minden férfinak, ki fegyverrel jön
felé,<br /></span> <span class="i0">Ha a piros arczú ifjú még
lángolóbbá lesz.»<br /></span></div>
</div>
<p>Edrisz bég elfogadta komoly méltósággal ezt az egész hozzá
czímzett magasztalást.</p>
<div class="poem">
<div class="stanza"><span class="i0">«Hajh, de mikor egyszer a
piros arczú ifju<br /></span> <span class="i0">Szép nők, deli
lányokkal ül szembe,<br /></span> <span class="i0">Szomorú az
arcza, eltünik a fénye,<br /></span> <span class="i0">Olyan, mintha
egy halott ki volna festve.<br /></span> <span class="i2">Mintha
egy angyal volna, a kinek nincs neme.<br /></span> <span class=
"i0">Jaj annak a nőnek, ki vele szembeül,<br /></span> <span class=
"i0">Midőn a piros arczú ifju – olyan halavány
lesz.»<br /></span></div>
</div>
<p>A románcz nem volt rossz, s mi több: elég világos értelmű.</p>
<p>Edrisz bégnek sebesen kezdett a szíve dobogni.</p>
<p>A herczegnő leoldta fejéről a fátyolát, s a hogy szokás
beletette a kókuszdió alakú szelenczébe; a dolmánykáját is leveté
válláról, s karjairól és lábairól lerakta a kösöntyüket. Dúsgazdag
hajával beteríté magát köröskörűl.</p>
<p>És ezúttal nem követte azt a szokást, hogy előbb Edrisz béget
engedje elaludni s aztán az álomhozó nedvvel végigsimítsa az
alvónak az arczát; hanem maga készült előbb a lepihenéshez.</p>
<p>A rabnők sürgölődve készíték el a nász-szoba menyegzői pompáját.
Meggyujták a kerevet körül álló nehéz ezüst tartókban a
viaszgyertyákat, melyeknek a bele ambrával van telítve;
megállították a nagy antik órának az ütését; megoldozták a nagy
selyemkárpitok tartó-zsinórjait s a közben a herczegnő románczának
a végsorait dudolták utána.</p>
<p>Edrisz bég ismét kivonta a kardját, mely most már gazdag
drágakövekkel kirakott hüvelyben függött az oldalán, <span class=
"pagenum"><a name="Page_237" id="Page_237">-237-</a></span> s
szokás szerint odafektette a herczegasszony oldalára.</p>
<p>A herczegasszony megfogta két kézzel a szablyát s ajkaihoz
emelve, háromszor megcsókolta azt, úgy fektette vissza a
helyére.</p>
<p>Ez is érthető mondás – napkeleti virágnyelven.</p>
<p>Azután lankatag odaomlással foglalta el a fekhelyét a dagadó
kereveten, a két karját fölemelé a feje fölé, a nagy, hosszú
szempillák lezáródtak a szemeire; majdan szétnyiltak az ajkai
élveteg mosolyra, két sor igazgyöngyöt engedve látni; a keble
csábítón szállt és emelkedett.</p>
<p>A rabnők egyszerre eltüntek mind a szobából.</p>
<p>És Edrisz bégnek olyan nagyot dobbant a szíve, mint még
soha.</p>
<p>Ez a szívdobbanás azt mondta: «ez a nő még ma az enyém!»</p>
<p>Merészen nyult hozzá a kezével, s feltakarta az arczáról azt a
soha le nem tett aranyfátyolkát.</p>
<p>Elbámult e túlvilági szépség láttára. Ilyet nem teremtett Allah
keze soha. Ez orczák, ez orr, e szemöldökök csak istennőktől
lehetnek elvéve. És a mint még feljebb emelte az arany fátyolt,
meglátta, hogy a tündérszép hölgynek a homlokán van egy tökéletes
szívalakú rózsaszín anyajegy.</p>
<p>De ebben a perczben felszökött a hölgy a helyéből, haragra
gyulladt arczczal s felcsattanó hangon kiálta:</p>
<p>– Szerencsétlen! Mit tettél? Feltakartad az arczomat.</p>
<p>– Napba néztem… megvakultam, rebegé az ifju.</p>
<p>– Jusson eszedbe a kettőnk közé tett kard!</p>
<p>– Hát ha az Alsiráth hidja maga volna közöttünk?!</p>
<p>– Halott voltál!</p>
<p>– Föltámadtam…</p>
<p>S odaszorítá őt magához, elárasztva csókjaival a hölgy égő
arczát, ajkait, szemeit és azt a piros szívet ott a homlokán.</p>
<p>A vonagló hölgy kiszabadítá a jobbját az erőszakos ölelésből,
<span class="pagenum"><a name="Page_238" id=
"Page_238">-238-</a></span> s alányulva, a kerevete mellett levő
bokályból kirántá az éjente odagyűrt fátyolát s akkor azt hirtelen
odanyomta a szerelmében őrjöngő ifjunak az arczára.</p>
<p>Edrisz bég azt érzé, hogy a túlvilági gyönyör emészti el valami
bűbájos illatárban, testét-lelkét elfogta a kéjes reszketés s aztán
eszméletlenül rogyott le a földre.</p>
<hr class="chap" />
<div class="chapter"></div>
<p><span class="pagenum"><a name="Page_239" id=
"Page_239">-239-</a></span></p>
<h3>PALMYRA, AZ ELDORÁDÓI HERCZEGNŐ.</h3>
<p>Mikor Edrisz bég másnap késő reggel felébredt mély narcoticus
álmából s széttekintett maga körül, hát nem volt ott se szép
herczegasszony, se odaliszkok; se aranyedényekkel terített asztal;
se duzzadó kerevet, se szőnyegek, se gyertyatartók ámbrás
viaszgyertyákkal. Ott feküdt a csupasz márványpadlón: körülötte a
négy meztelen fal. A pókok ráértek az éjjel a szögletekben hálót
kötni.</p>
<p>Kitámolygott, mint egy álomjáró, az előcsarnokba. Ott sem
strázsáltak már a kappanőrök; lenézett az ablakon át az udvarra: az
istállóajtók nyitva voltak, egy teve sem volt a jászola mellett.
Egy másik ablakon át betekintett a nagy moshée udvarára: az teli
volt vigadó néppel; a Kaába bevonva az új fekete szőnyeggel; az
ajtaja bezárva; a templomőrök ott osztoztak a lépcsőkön a
hadzsadzsoktól elharácsolt pénzen.</p>
<p>Senki sem felelt a hívására, csak a kongó nagy termek
visszhangja.</p>
<p>A mint aztán körülnézte magát, egy kulcsot talált az övébe
dugva. Ráismert. A saját szobájáé volt az. Annak az ajtaját
felnyitotta. Minden drágaságai, fegyverei együtt voltak, pénze
erszényekbe rakva; de azon kívül semmi emlék, a mi az eltünt
menyasszony után maradt volna. – Csak midőn a földön heverő
meztelen kardját felvette, azon látta e szavakat, valami edző
nedvvel felírva:</p>
<p>«A mit a bolondság elveszített, azt az ész nem találja meg
többé.»</p>
<p>Hátha mégis? <span class="pagenum"><a name="Page_240" id=
"Page_240">-240-</a></span></p>
<p>Edrisz bég megtömött egy erszényt Mária-Terézia-tallérokkal, s
felkereste a palotájában a Nagy Sheriffet.</p>
<p>– Allah veled, vitéz Edrisz bég-el Homrah; váljék egészségedre a
Kurbán-Bajrám ünnep!</p>
<p>– Allah Akbar! A Kurbán-Bajrám nekem nem hozott semmi örömet;
ellenben nagy bánatot. Tudod, hogy engem mekkai szokás szerint
összeházasítottak ideig-óráig egy zarándokló hajadonnal.</p>
<p>– Jól tudom, Edrisz bég. A próféta rendelte így, bizonynyal.
Tudod, hogy szent városunknak, melyet némelyek Mekkának, mások
Makkának, sőt némelyek Mechának neveznek, sajátságos szabadalmai
vannak.</p>
<p>– Tudom, Nagy Sheriff.</p>
<p>– És azokat mind a próféta rendelte így. Ilyen például az, hogy
ha egy teve egymásután kilenczszer ellik üszőborjut, akkor ez a
teve felszabadíttatik minden további teherviselés alól és szabadon
bocsáttatik.</p>
<p>– Hát én nem törődöm a ti szabadon bocsátott tevéitekkel,
Sheriff.</p>
<p>– Ne is próbálj velük törődni! Mert bizonynyal mondhatom neked,
hogy ha tele erszényt csörgetnél is előttem, megrakva ezüst
tallérokkal, még sem adnék rá neked engedélyt, hogy egy szabadon
bocsátott tevének a hátára felülj.</p>
<p>– Nem is szándékozom az követelni.</p>
<p>– Ne is követeld, mert ezt a próféta rendelte így. A teve szent
állat s a próféta oltalma alatt áll, azt a malailraangyalok
védelmezik. A tevét Szádi, a nagy költő, a «sivatag hajójának»
nevezi a maga Gulisztánjában.</p>
<p>– De ne beszélj te nekem itt a tevék históriájáról, miattam ott
maradjanak, a hol akarnak.</p>
<p>– No ezt nem jól mondod! Látod, a nagy Ibrahim szultán, kinek
Allah fényesítse meg a lába nyomait, épen ilyen felfuvalkodott
módon beszélt a tevékről, mint te. Ő egyszer a fejébe vette, hogy
egy bucsujárás alkalmával nem a szent tevére fogja bízni a próféta
igaz zászlóját, <span class="pagenum"><a name="Page_241" id=
"Page_241">-241-</a></span> hanem egy elefántra. Az elefánt
hatalmas állat, de azért még sem szent állat. A szultán Indiából
hozatott egyet s nagy költséggel küldte el Mekkába. Ezer teve
czipelte utána a szénát és abrakot, hogy az úton éhen ne veszszen,
és az édes vizet, hogy szomját oltsa. Százezer piaszterébe került a
szultánnak az elefánt útja Mekkába, és látod, édes fiam, a midőn
már az elefánt eljutott a szent zászlóval az Arafát-hegy lábáig,
ott egyszerre megbikacsolta magát: hiába ösztökélték a vezetői, egy
lépést sem tett előre, hanem összerogyott és meghalt.</p>
<p>– Ezt én mind tudom, jámbor Nagy Sheriff; benne van Mekka város
történetének leírásában. Hanem hát mindezekről nem akarok én tőled
értesítést venni; hanem, ime, látod ezt az erszény pénzt? Tele van
Mária-Terézia-tallérokkal. Az egyedüli igazság, a mely a gyauroktól
jön. Ezt én te neked ajándékozom, ha te énnekem megmondod, hogy ki
volt az a herczegnő, a kivel te engemet ideiglenes házasságra
összekötöttél.</p>
<p>– Megmondom neked, vitéz Edrisz bég! Hogyne mondanám meg? Oh, én
tudom jól, hogy mit mondanak e tárgyról a költők, a halhatatlan
Omájja a Taif vidékről: «ne kösd be a tevének a szemeit, mikor a
forrásvizet keresi» és a dícső Zaid-ibn-Amr, a nagy hánif, a ki azt
mondta, hogy «ne temessétek el a föld alá a leányokat, a kiket a
kedveseik sírva keresnek». – Ámbátor figyelmedbe kell ajánlanom a
prófétának a történetét, a melyet a «bahyrá»-ban megtalálsz.
Tudniillik, hogy Mohammed próféta is útban volt egy gyönyörű szép
hajadonnak a szerelmét keresni, a kiről megtudta, hogy az
Damaskusban lakik. És már elérte a várost, s a kapuban le akart
szállni a tevéről. (A teve rókaszínű volt.) Ekkor azonban megjelent
előtte Gábor angyal s így kiáltott a fülébe: «Oh, Mahomed, inkább
kivánod-e a földi paradicsom gyönyörűségeit szürcsölni, hogysem
mint a mennyei paradicsom kertjeiben vándorolni s a húrik
öleléseiben örökké élni?» Erre Mahomed újra fölült a tevére: a fél
lábának a nyoma <span class="pagenum"><a name="Page_242" id=
"Page_242">-242-</a></span> most is látható a Damaskus kapuja
alatti sziklába benyomva.</p>
<p>Edrisz bég türelmetlenül kiáltá:</p>
<p>– De miután én nem akarok próféta lenni, se én nekem Gábor
angyal semmit sem mondott…</p>
<p>– Nem engedted végig mondanom! vágott a szavába a Nagy Sheriff.
Jól tudod, hogy a próféta e megtérés után beállt szolgalegénynek az
özvegyasszonysághoz, Khadidzsához; s ámbátor ő még ifju legény
volt, Khadidzsa asszony pedig negyvenesztendős, mégis abba lett
szerelmes; az asszonynak az atyját, a ki nem akarta a leányát a
prófétához adni, leitatták borral. S ő aztán részeg fővel összeadta
őket. És mégis ő tőlük származott a prófétának egész nemzetsége, a
kik mindnyájan zöld turbánt viselnek.</p>
<p>– De miután én nem vágyom arra, hogy az unokáim zöld turbánt
viseljenek, beérem, hogy vörös fez takarja a koponyájukat: – azért
csak légy kegyes, nagy Sheriff, megmondani az én herczegnőmnek a
nevét, ha ismeretes előtted. Megfizetek érte! Itt a pénz!</p>
<p>– Ha ismeretes-e előttem, Mash-Allah! Ilyen mondás! Nem tudom-e
én, hogy ki volt az «Isten oroszlánja?» Nem tudom-e én, hogy hová
rejtette el «Amr-ibn-Luhájj» a dzseddai homokban az Ozra istennőnek
a bálványát? Nem tudom-e, hova rejtőzött el «Othman-ibn-Affán» a
próféta legszebb leányával, a bájos Rokkájával? Nem tudom-e, hogy
Azma, Abu-Bekr bájos leánya hajtotta az apja juhait minden reggel
azon barlang elé, a melyben szerelmese, Ali, az üldözői elől
elrejtőzött?… Nem tudom-e…</p>
<p>– Jól van! Mindent tudsz! Nagy a te tudományod! Elhiszem. Ha ma
hozzákezdesz, a jövő Ramadán hónapig nem érjük végét; de mondd meg
már Allah és a próféta nevében, ki volt az én herczegasszonyom, a
kivel én összeházasodtam, s a ki engem az éjjel hitetlenül magamra
hagyott?</p>
<p>– Megmondom neked, édes fiam, hogyne mondanám? De fogadd meg
nekem a próféta szakállára és a saját apádnak <span class=
"pagenum"><a name="Page_243" id="Page_243">-243-</a></span> a
szakállára, hogy el nem árulod senkinek, hogy azt tőlem hallottad,
mert az szent titok.</p>
<p>– Fogadom az apám, a nagyapám s valamennyi dédükömnek a
szakállára, hogy magamban fogom tartani.</p>
<p>– No hát, vedd füledbe: a te ideiglenes házastársad volt
«Palmyra, az eldorádói szultán herczegasszonya!»</p>
<p>Edrisz bég dühösen toporzékolt:</p>
<p>– Mash Allah! Allah buffáj! Micsoda mesét akarsz te most nekem a
nyakamba kötni, Nagy Sheriff! Hisz Palmyra nem asszonynév, hanem
városnak a neve; – Eldorádó pedig a gyaurok mesés országa: az ő
paradicsomuk, a melybe eljutni kivánkoznak, a mit megitélhetsz a
következő versből, mely a keresztyének alkoránjában olvasható:</p>
<div class="poem">
<div class="stanza"><span class="i0">«Kövér disznók utczán
járnak,<br /></span> <span class="i0">Szalonnájukkal
kinálnak:<br /></span> <span class="i0">Kés van dugva a
hátukba,<br /></span> <span class="i0">Úgy hordozzák a
házakba.<br /></span> <span class="i0">A mely asszony tett egy
metszést,<br /></span> <span class="i0">Visszadugja megint a
kést.»<br /></span></div>
</div>
<p>E szerint az Eldorádó nem lehet olyan ország, a mely fölött
igazhivők szultánja uralkodik. S maguk a gyaurok is azt tartják,
hogy az – a holdban vagyon.</p>
<p>A nagy Sheriff a hasát fogta nevettében.</p>
<p>– Allah hatalmas! Hát az Eldorádó a gyaurok paradicsoma? S
csakugyan olyan az ő paradicsomuk, hogy disznók járnak benne
házról-házra, s az asszonyok szalonnát vágnak belőlük? Allah
zavarja meg őket! – No, édes fiam, Edrisz bég, most tehát olyan
dologra tanítottál meg engemet, a mit még eddig nem tudtam. Azért
nem hogy én venném el a te tallérjaidat; de még én teszek hozzá egy
tallért, azért a tudományért, a melylyel megöregbítettél. Én
egyebet nem hallottam a herczegnő felől, mint hogy ő Eldorádóból
jött ide.</p>
<p>Edrisz bég a fejéhez vágta a Nagy Sheriffnek az ajándéktallért.
<span class="pagenum"><a name="Page_244" id=
"Page_244">-244-</a></span></p>
<p>– Allah hosszabbítsa meg a füleidet, hogy máskor többet
hallj!</p>
<p>Azzal elrohant nagy dühösködve.</p>
<p>De akárkitől kérdezősködött egész Mekka városában, mind csak azt
felelték neki, hogy az ő herczegasszonya Palmyra, eldorádói
herczegnő. Ha nem hiszi, szaladjon utána, kérdezze meg tőle.</p>
<p>Edrisz bég most arra a gondolatra jött, hogy ha Mekkában nem
akarják megmondani a herczegnő nevét, majd megtudja azt
Dzseddáhban.</p>
<p>Nem időzött tovább: lóra ült, elutazott Dzseddáhba.</p>
<p>Újból fölkereste a helytartó basát.</p>
<p>Az ismét igen szívesen látta; megvendégelte; nargilét hozatott
neki.</p>
<p>Edrisz bég tudta jól, hogy a ravasz töröknél óvatosan kell a
tárgyat körülkerülgetni.</p>
<p>Kezdte az ajándékozáson.</p>
<p>– Hoztam neked vásárfiát az Arafát hegyi bucsuból, vitéz
mohafiz!</p>
<p>– Allah fizesse meg, hogy ott is rám gondoltál. Mi lehet ez az
ajándék?</p>
<p>– Egy szép arab kancza, szerszámostul, csojtárostul.</p>
<p>– Nemes ajándék. Mind te hozzád, mind én hozzám legméltóbb. Nem
maradok el tőled a nagylelkűségben, s kétszeres árát ajándékozom
neked vissza annak, a melyen te a kanczát vetted.</p>
<p>– Azt én nem köszönném meg, mert én egy hatalmas kopjadöfést
adtam annak a fekete turbánosnak, a kitől azt a lovat elvettem.</p>
<p>– Tehát vitézi harczban vetted el, hittagadó eretnek fekete
turbánostól? No akkor tizszeresen nagy becse lesz előttem az
ajándékodnak.</p>
<p>– Valóban, tartoztam vele, hogy te rólad megemlékezzem, dicső
mohafiz, mert a te közbenjárásodnak köszönhetem, hogy a paradicsom
örömeit egy rövid időre színről-szinre láthatám. <span class=
"pagenum"><a name="Page_245" id="Page_245">-245-</a></span></p>
<p>– Ah, tehát meg voltál elégedve a herczegasszonyoddal?</p>
<p>– Úgy, mint a próféta a maga Aisáhjával.</p>
<p>– No, ennek ugyan örülök.</p>
<p>– Csak azt sajnálom, hogy nem építhettem a számára egy kunyhót,
sárral kitapasztott pálmalevelekből, miként a próféta a maga
Aisáhja számára.</p>
<p>– Annyira megszeretted? E szerint nagyon hasznodra vált a fekete
kőnek a csókolgatása, meg a Zenzem kútvizének az iszogatása?
Megszüntél holtszívű lenni?</p>
<p>– De egy egész lángbaborult világot hordok most a szívemben.</p>
<p>– És már most hova szaladsz vele? Tudod, hogy hová lett a
herczegnőd?</p>
<p>– Én nem tudom; de neked tudnod kell. Kérdeztem a mekkai
Sherifftől, a ki összeadott bennünket, de az vagy bolond, vagy
hitetlen. Olyan választ adott, a mivel nekimehetek a holdvilágnak.
De te okos, világlátott férfiu vagy. Te nem fogsz nekem mesék
országáról beszélni. Te neked tudnod kell a herczegasszony nevét,
és az ország nevét, mely őt szülte; – mert te nálad volt szállva,
mikor a tengeri úton Dzseddáhba érkezett.</p>
<p>– Igen is, Edrisz bég, tudom a herczegnő nevét is; azt is, hogy
hol lakik. De azt én meg nem mondhatom.</p>
<p>– Én nekem nem mondhatod meg? A ki férje voltam.</p>
<p>– Éppen azért nem mondhatom meg! Mit gondolsz? Ez államtitok.
Hát olyan czenknek tartasz te engem, a ki a rábizott államtitkokat
elárulja? Nem! Edrisz bég! Ezt már velem próbálták a frankok,
próbálták az angolok: kincseket igértek; de én soha államtitkot el
nem árulok a világ minden kincseiért sem. Azért csak vidd vissza a
kanczádat, fiam; én a fejemmel játszom, s a fejemet nem adom oda
sem a te lopott lovadért, sem a te szivedben lángoló egész világért
sem. – És most beszélj másról.</p>
<hr class="chap" />
<div class="chapter"></div>
<p><span class="pagenum"><a name="Page_246" id=
"Page_246">-246-</a></span></p>
<h3>ISMÉT AZ ALOF-BETH-GOMÁL-MOLLAH.</h3>
<p>A szuk-el-tnini sirodu lakója még mindig számlálja a napok
jöttét és lementét. A vizesésen keresztül törő szivárvány reggel
bevilágítja a barlangja jobb oldalát, este a bal zugolyt s nap nem
múlik el a nélkül, hogy igazhivő ne jönne hozzá, a ki a szájához
vigye az ételt és italt. Bölcs tanácsot kap érte cserében.</p>
<p>Egy reggel daliás ifjú lépett be hozzá, mélyen üdvözölve a
századok tanúját.</p>
<p>– Allah hozott, ifjú dalia.</p>
<p>– Ismersz engem?</p>
<p>– Rád ismerek. Te vagy Edrisz bég ibn Tefik, el Homrah. Vártalak
erre a napra.</p>
<p>– Hogy álmodtad azt meg?</p>
<p>– Az nem álom volt; hanem számítás. Mikor volt a Kurbán Bajrám
ünnep? Hány nap kell annak, a ki a felkelő napot üldözi futvást, a
míg lemegy? Hol áll meg? Hol tart pihenőt? Míg végre eljut a
forrásához annak, a mit keres.</p>
<p>– Valóban nálad van annak a forrása. Te mondtad Tefik bégnek, az
apámnak, hogy «küldd el a fiadat Mekkába a Beith Allahhoz: csókolja
meg a Kaába fekete kövét; tegye a kezét a fehér kőre; mosakodjék
meg a Zemzem kútjánál, zarándokoljon el az Arafát hegyére, s mire
visszatér: a holt szíve eleven lesz. Új emberként fog visszatérni a
«Beled-el Harám»-ból.</p>
<p>– Én mondtam; de hozzátevém, hogy abból nem lesz semmi jó. És
előre bocsátottam, hogy ha Allah az ő fiának a <span class=
"pagenum"><a name="Page_247" id="Page_247">-247-</a></span> szívét
érzéketlenné teremté: ne akarjon igazítani a teremtő munkáján. De
hát én a végzetet meg nem változtathatom. Rólad meg volt írva, hogy
az apád tanácsát kövesd s elmentél a nagy búcsúra a szent földre. A
szíved él most már?</p>
<p>– Él, mint az az oroszlán, a kit barlangjából kizavartak.</p>
<p>– Találtál nőt, a kit szeretsz?</p>
<p>– Nem nő az, hanem tündér.</p>
<p>– Tündérek nincsenek. Vannak angyalok; de azoknak nincsen nemük.
Vannak dzsinek, de azoknak akkora fülek adattak, hogy az egyiken
rajta feküsznek, a másikkal takaróznak. Vannak ibliszek, de azoknak
a lábszáraik helyett kigyófarkból áll a végtagjuk. Hasonlít ezekhez
a te hölgyed?</p>
<p>– Nem! ő legtökéletesebb szépség, a ki volt valaha a földön.</p>
<p>– Száz év óta hallom ezt az állítást, százezer férfi szájából.
Mindeniknek az a legtökéletesebb szépség, a kit ő megszeretett. Ha
mást fog megszeretni: akkor az lesz a legszebb.</p>
<p>– De én soha sem fogok mást szeretni. Őrjöngve futom
keresztül-kasul a világot, keresve azt, a ki előlem eltünt: senki
sem tud nyomába igazítani.</p>
<p>– S mit tennél, ha rátalálnál?</p>
<p>– Mindent elkövetnék, hogy enyimmé tegyem. Ha rabnő, megváltanám
mesés kincsek árán, ha fejedelemnő, kivívnám csoda hőstettekkel, ha
férjes nő, özvegygyé tenném: elragadnám.</p>
<p>– Bolond vagy te, édes fiam, Edrisz bég.</p>
<p>– Tudom, hogy az vagyok: és abban telik gyönyörűségem. S nem
adnám most már ezt az én bolondságomat a bölcsek minden
tudományáért.</p>
<p>– Hát akkor eredj innen, mert nálam bolondság nem kapható.</p>
<p>– Nem távozom el addig, a míg meg nem mondod nekem, hogy hol
találom meg azt, a kit elvesztettem. <span class="pagenum"><a name=
"Page_248" id="Page_248">-248-</a></span></p>
<p>– Édes fiam. Ha éjszaka idejösz hozzám, mikor tele van az ég
csillagokkal, s rendre kérdezed tőlem, melyiket kinek hívják? én
rendre megnevezem neked: az ott az Altair, amaz a Denebola, ezt itt
a Mezarthim, az az Algol, az az Aldebarán, ez itt a Benetnásh. De
ha egy csillag lefut az égről s azt kérdezed, hogy kinek hitták?
azt nem tudom megmondani.</p>
<p>– De az fenn ragyog az égen, csak keressed.</p>
<p>– Miről ismerjek rá? Ha elém hozatsz egy csigát a tenger
fenekéről, annak megmondom a nevét, akárminő alakja legyen. De ha
kiejted a kezedből a csigádat, én a milliom csiga közül meg nem
tudom mondani, hogy melyik volt a tied, a mit elejtettél?</p>
<p>– Jegy van rajta, mely őt a kerek föld minden asszonyai közül
felismerhetővé teszi.</p>
<p>– Mi az a jel?</p>
<p>– A homlokán egy piros, szívalakú anyajegy.</p>
<p>Az agg molláhnak kerekre felnyíltak a szemei: a szája is
széttárult bámulatában.</p>
<p>– Te láttad azt?</p>
<p>– Én láttam.</p>
<p>– Önként mutatta meg?</p>
<p>– Nem. Mikor aludt, álmában feltakartam az arczáról az arany
fátyolt.</p>
<p>– Őrült dolgot cselekedtél. Akármi rosszat tettél volna vele;
csak az arczát ne takartad volna fel, csak a homlokát ne nézted
volna meg.</p>
<p>– Te tudod, hogy ki ő?</p>
<p>– Mért volna Alof-bet-gomál-Mollah a nevem, ha még azt sem
tudnám?</p>
<p>– Úgy kérlek a próféta nevére, az angyalok dicsőségére: tudasd
velem, hogy hol találom őt meg?</p>
<p>– Édes fiam, Edrisz bég el Homrah. Ne kérdezd ezt tőlem.
Megmondtam az apádnak is, Tefik beynek, a Gházinak, hogy érje be
azzal, hogy Allah a fiát hősnek alkotta a férfiak előtt, vitéznek
az ellenséggel szemben: ne kivánja <span class="pagenum"><a name=
"Page_249" id="Page_249">-249-</a></span> őt megváltoztatni, hogy
hős legyen az asszonyok előtt és holt szívű a férfiak között.
Tudod, hogy hol jár most a te apád?</p>
<p>– Nem tudok róla semmit.</p>
<p>– Ő most győzelmes sereggel halad előre a fekete hitetlenek
országát behódítani; a kik megtagadták a próféta hitét s beálltak
gyaur nemzetnek: Egyptom legfélelmesebb ellenségével harczol. És te
nem vagy ő mellette.</p>
<p>– Nem vagyok mellette.</p>
<p>– S nem ég szégyentől az orczád, hogy ilyenkor, midőn apád a
sivatagon keresztül hatol előre a próféta zászlajával: te egy
asszonyi kötény után szaladsz.</p>
<p>– A próféta zászlaja is asszonyi kötény volt: Aisha köténye.</p>
<p>– De szent jelvény lett belőle! Fordulj vissza és keresd fel az
apádat.</p>
<p>– Kerestem már; de üresen találtam a palotáját.</p>
<p>– És nem találtál senkit, a ki megmondta volna, hogy az apád egy
nagy tartomány kormányzójává lett emelve s oda költözött.</p>
<p>– Az alatt történhetett ez, a míg én Mekkában voltam.</p>
<p>– A hány lépcsőn az apád fölfelé hágott: te annyit szálltál
lefelé. Hüvelyébe rozsdásodott-e a kardod? Elveszett-e a
lelked?</p>
<p>– Jól mondod. Elveszett. Föl kell találnom azt, a ki magával
vitte. Te tudod, hogy ki ő és hol tanyáz?</p>
<p>– Tudom, de nem mondom meg neked. Mert abból nagy
szerencsétlenség fog támadni.</p>
<p>– Mollah. Kérj tőlem akármit! Kincseket, drágaságokat. Én a
lábaidhoz rakom. Csak mondd meg, hol találom fel azt, a kit
szeretek.</p>
<p>– Kincseket? Drágaságokat? Nekem? Hát nem látod, hogy minden
kincsem egy vizes korsó, meg egy pálmahéjkosár, datolyákkal;
palotám egy sírüreg! Adhatsz-e nekem új kezeket és lábakat, hogy a
drágaságaidat fölszedhessem s innen kimehessek velük? Meg vagy te
bolondulva, fiam. <span class="pagenum"><a name="Page_250" id=
"Page_250">-250-</a></span></p>
<p>– Az vagyok! őrjöngő vagyok. Pusztában futó bolond vagyok. S
esküszöm neked, hogy ha meg nem mondod nekem a kedvesem hollétét, a
szívedből fogom azt kivágni ezzel a késsel.</p>
<p>S azzal az esztelen ifjú kirántá az öve mellől a hosszú tőrét, s
odarohanva az öreghez, baljával belemarkolt annak az ezüstszín
szakállába, jobbjával magasra emelve a fegyvert.</p>
<p>Az öreg mollah pedig nyugodt hangon beszélt hozzá.</p>
<p>– Édes fiam, Edrisz bég; én itt ülök ebben a sirboltban oly
messze idők óta, a mikor még se te, se az apád a világon nem
voltatok. Százhuszonhét év óta számlálom a napokat. Minden este
megáldom Allaht azért, hogy egy napot hozzá adott a többihez s
minden reggel várom, hogy elküldi hozzám a maga angyalát, a ki a
sártestből meg fog szabadítani. Milyen legyen az angyalnak az
ábrázatja? Abban én nem válogatok. Allahval én nem vitatkozom.
Küldheti őt sivó oroszlán képében. Jönnek hozzám elégszer olyan
alakban is, mikor megszomjazva a vízhez sietnek. Látom őt a
szemembe nézni. Megszólítom: Te vagy-e Allahnak az az angyala, a ki
hozzám küldetett, hogy ő eléje vigyen? Nagyot ordít, megfordul és
odább megy. Néha hosszú napok során át nem jön hozzám emberi
teremtés, a ki a szájamhoz emelje az ételt és italt, a mire már az
én két kezem képtelen. Szemeim előtt megjelenik az az alaktalan
sötétség, a minek mégis felségesebb és rettenetesebb ábrázatja van,
mint a sivó oroszlánnak. Azt kérdem tőle: te vagy-e Allahnak az az
angyala, a ki engem megszabadít e szomorú világtól? A sötétség
kétfelé oszlik s belép a homályból hozzám egy új látogató, s ismét
felfrissít, táplál, s tovább folynak a napjaim. Ha azt rendelte
Allah, hogy az ő angyala egy dali ifjú alakjában jelenjen meg
előttem, s a mit ifjúkorom gyönyörének ismerek, a fényes éles vas
járja át testemet, azt mondom: «Allah akbár! Ő az egyedüli Isten! S
úgy történik minden, a hogy ő rendelte». Végezd be, ifjú levente, a
mire küldve <span class="pagenum"><a name="Page_251" id=
"Page_251">-251-</a></span> vagy. Én alszom ezzel a másik örök
alvóval itt, mellettem.</p>
<p>Edrisz bég kiejté kezéből a tőrt s térdre esve az agg próféta
előtt, összecsókolta annak fehér szakállát és bocsánatáért
rebegett.</p>
<p>– Nem tudom, mit cselekedtem! Szám mondta, de kezem nem teszi, a
mit mondtam.</p>
<p>– Pedig jobb szeretném, ha a kezed tenné meg, a mit mondtál:
mert akkor hallgatnék előtted, s hiába kérdeznél többé, nem
felelnék.</p>
<p>– Én pedig kérdezlek és kényszerítelek a felelésre.
Kényszerítelek e hegyesre köszörült vassal.</p>
<p>Edrisz bég fölvette ismét az eldobott tőrt; de most már a saját
szíve felé fordítá azt. A tőr markolatát odailleszté a sziklaodúnak
egy repedésébe, hogy az keményen megállt benne, s akkor széttárva a
keblén az öltönyt, odahajolt a tőr hegyéhez.</p>
<p>– Ha nem felelsz, ez a vas keresztül járja a szívemet.</p>
<p>– Megállj! őrjöngő ifjú! kiálta a mollah. Hagyj fel öngyilkos
szándékoddal. Legyen neked a te kivánságod szerint. Dugd hüvelyébe
a tőrödet!</p>
<p>Edrisz bég e szóknál odaborult a mollah lábaihoz s átkarolta
annak a térdeit.</p>
<p>Alof-bet-gomál mollah nyugodt hangon szólt hozzá.</p>
<p>– Hosszú életemen át mindig azt tapasztalám, hogy az történik
meg, a mit Allah előre elrendelt. Hiába látják meg a látók, hiába
jósolják meg a próféták a veszedelmet, a kinek abba bele kell
menni: belemegy, ha mingyárt eléje tartanák is azt a tükröt, a
melyből a jövendőt megláthatja. Te elhatároztad a szívedben, hogy
fel akarod találni azt a hölgyet, a ki szívét a homlokán hordja.
Fel fogod találni.</p>
<p>– Légy áldva e szóért!</p>
<p>– Majd meg fogsz átkozni érte. Ez is meg van írva a «Kizmet»
könyvében. Ha őt feltaláltad, a gyönyörök napjait <span class=
"pagenum"><a name="Page_252" id="Page_252">-252-</a></span> fogod
élvezni s a mámor éjszakáit átvirrasztani. De nagy
szerencsétlenséget fogsz hozni vele ifjú fejedre.</p>
<p>– Haljak meg: csak őt ölelhessem újra.</p>
<p>– Megrontod fundamentumában a házadat.</p>
<p>– Szakadjon rám az egész ház, csak vele együtt legyek
eltemetve!</p>
<p>– Elveszted miatta a paradicsomot.</p>
<p>– Egy pillanatja a gyönyörnek többet ér nekem, mint a paradicsom
évezredei. Nem kivánok a túlvilágon semmit: adja ki belőle a
részemet Mohamed itt a földön. Égjek a túlvilágon inkább örök
tűzben, csak ez a tűz ne emészszen tovább.</p>
<p>– Úgy beszélsz, mint a kit az iblisz megszállott. Én
útrabocsátalak, mint a hogy elbocsátja Allah az üstökös csillagot,
mely vérontást, földindulást, döghalált, éhinséget visz a földnek
és az ő népeinek. Eredj az útadra! Térj vissza a Veres-tenger
partjára; ott találod a nagy Adrufa várost.</p>
<p>– Jártam benne.</p>
<p>– E várostól egy ágyúlövésnyire van egy kies völgy, a minek neve
zengő liget: azért, mert tele van énekes madarakkal. Ennek a mélyén
van egy fehér márványpalota, melynek ezüstözött kupolája magasan
kiemelkedik a pálmák és cziprusok közül.</p>
<p>– Láttam én azt.</p>
<p>– És elfutottál mellette.</p>
<p>– Köröskörül jártam én azt. Magas kőfal futja körül, de az egész
falon nem találtam se egy ajtót, se egy ablakot, se a palota körül
egy élő lelket, a kitől tudakozódhattam volna, hogy ki lakik
benne.</p>
<p>– Hát az úgy van, hogy a palotának az ura, ki hatalmas nagy úr,
mikor hosszú időre eltávozik hazulról, nem bizza a maga féltő
kincseit senki becsületére, hanem befalaztat a kőkerítésen minden
kapunyilást. A bennlakók el vannak látva egész esztendőre
mindennel, a mi szájnak <span class="pagenum"><a name="Page_253"
id="Page_253">-253-</a></span> és gyomornak kedves; de ki nem
jöhetnek a palotából, se a te hölgyed, a ki a homlokán hordja a
szívét.</p>
<p>– Miért nem tudtam ezt akkor, mikor körül jártam a házat? Nekem
játék lesz vala a kerítésen áthágni.</p>
<p>– S az lett volna a veszedelmed. A palota udvarát nem őrzik
fegyveres kappanőrök, hanem két nagy nubiai oroszlán: egy hím, meg
egy nőstény. Ha ember volna, a ki a házat őrzi, azt
megvesztegethetnéd, de az oroszlánnak hiába beszélsz. Az széttép,
jóllakik veled; s meg se köszöni, hogy jól tartottad.</p>
<p>– Te a szájamhoz értetted a kelyhet, s akkor huzod vissza.</p>
<p>– Ne félj! Ki hagyom üríteni fenékig. A te lelked rajta! Ha te
még egyszer megjelensz a zengő liget palotája előtt: fel fogsz
fedezni a palota nagy kupoláit körülvevő négy kisebb torony egyikén
egy gömbölyű ablakot. Oda állsz egy ablak alá, előveszed a kobzodat
s eldanolod a húr pengése mellett azt a dalt, a mit a rejtélyes
hölgyed szerzett a Kurbán Bajrám éjszakáján s elzengett előtted. A
piros arczú ifjúról szól a dal, a kinek az arcza még pirosabb lesz,
ha ellenséggel harczol; de fehér lesz, ha szép hölgygyel ül
szembe.</p>
<p>– Hát te azt is ismered?</p>
<p>– Mért volna Alof-bet-gomál mollah a nevem? Ha ennek a dalnak
mind a három szakaszát elénekelted, akkor abból a torony-ablakból
egy mesterséges messzenyuló vasléczezet fog előnyomulni, egész a
kerítésfal párkányáig. Akkor arra egy rászegzett kötéllel
felkapaszkodhatol s aztán, ha van bátorságod a léczezeten végig
lépkedni, s nem szédül a fejed, nem esel az oroszlánok közé, –
akkor – akkor meglátod azt a hölgyet, a kit kerestél, s
eldalolhatod neki a negyedik strófáját annak a dalnak.</p>
<hr class="chap" />
<div class="chapter"></div>
<p><span class="pagenum"><a name="Page_254" id=
"Page_254">-254-</a></span></p>
<h3>A PARADICSOMBAN.</h3>
<p>Edrisz bég úgy tett, a hogy a vének vénje mondta, de nem
tanácsolá, hogy tegye meg.</p>
<p>Újra visszatért a tengeri úton ahhoz a völgyhöz, a melyben a
körül befalazott palota volt elrejtve. A tengeren nem volt kinek
elmondania a titkát. Angol gőzössel útazott. Egyszer módjában lett
volna szépen elmerülni a tengerben. Éjjel egy török hajó, melyen
kapitány, kormányos, matrózok mind mélyen aludtak, nekiment teljes
erővel az ő hajójának s annak az oldalán házmagas rést ütött. A
török hajó maga elsülyedt, hanem az angol ki tudta magát
szabadítani a veszedelmes összeütközésből, s ezzel a nagy
rongálással is be tudott vergődni a kikötőbe.</p>
<p>Úgy volt rendelve a Kizmet könyvében, hogy Edrisz bég a partra
jusson.</p>
<p>A megrongált hajón senkinek sem volt gondja rá, hogy ő hová megy
azután.</p>
<p>Nem kérdezősködött senkitől: tudta már az útat a
pálmaerdőhöz.</p>
<p>Mikor a sűrű száraz fűtengeren, mely a lapályt beborítja,
keresztül bolyongott, egy őrülttel találkozott, a kinek hiányzott a
fél keze, a fél szeme, meg a fél füle. A fél esze is hiányzott. Nem
fedte testét egyéb, mint a dereka körül kötözött sás.</p>
<p>Ez az őrült útját állta.</p>
<p>– Hej, piros arczú fiatal ember! ne járj ezen a félreúton, a hol
a kigyók laknak: a szerelem kigyói. Én is jártam ezen az úton.
Egyszer jártam, elvesztettem a fülemet, <span class=
"pagenum"><a name="Page_255" id="Page_255">-255-</a></span>
másodszor is jártam, elvesztettem a szememet, harmadszor is jártam:
elvesztettem a kezemet. Nézz meg engem: lásd magadat, majd mikor
vissza fogsz térni.</p>
<p>Edrisz bég lerázta az őrültet magáról s ment tovább az erdő
felé.</p>
<p>A pálmaerdő köröskörül be volt kerítve vastag, tövises
kaktuszsövénynyel, mely erősebb védelmet képez minden
vasrácsozatnál. Azonban mégis lehetett e sövényen rést találni, a
melyen egy ember keresztül fúrhatta magát. A mint egy ilyen résen
átfurakodott a bég, egy lövés dördült el s a golyó a feje fölött
süvöltött el. Ott egy önmagától elsülő fegyver volt elrejtve,
tolvajok és dúvadak ellen; ha egy hüvelyknyivel alább repül a
golyó, kioltja a bég életét.</p>
<p>De hát az volt megírva a Kizmet könyvében, hogy őt golyó ne ölje
meg.</p>
<p>A mint a nap lement, az éj egyszerre beállt, alkonyfényi átmenet
nélkül. A pálmák alatt sötét lett.</p>
<p>Edrisz bég kiszemelte azt a helyet, a honnan a gömbölyű ablakra
látni, elővette a kobozát s elkezdé azt a dalt, a mit ama
tüneményes éjszakán tanult az imádott hölgyétől.</p>
<p>Az ablak táblái az első vers eléneklése után kinyiltak. Az
utolsó strófánál az ablaknyilásból előkezdett nyomulni az a
tolórács, mely hasonlít ahhoz a játékszerhez, a melylyel a
gyermekek a három királyok csillagát szokták a magasba emelni;
csakhogy ez aczélból volt. A rács elérte a végével a magas kőfal
párkányát, mely kifelé meredő szegekkel volt köröskörül
kiverve.</p>
<p>Azután egy nyil süvöltött elő az ablakból, mely Edrisz bég
lábához hullott alá. A nyil szárnyát egy csonkított sastoll
képezte. («Ha merész vagy, jöhetsz!») A vesszejére pedig egy zsineg
volt kötve.</p>
<p>A bég felcsavarta a zsineget a nyilvesszőre s az majdan egy
kötélhágcsót húzott alá, melynek felső vége a vasrácshoz volt
megerősítve. <span class="pagenum"><a name="Page_256" id=
"Page_256">-256-</a></span></p>
<p>Azután felkapaszkodott a kötélhágcsón a fal párkányára, óvatosan
kikerülve a hegyes szegek sövényét.</p>
<p>Most azután előtte állt a keskeny hid: az aczélrácsozat. Olyan
keskeny, hogy éppen csak egy embertalpnak felel meg. A kik az
ablakból előre tolták e kapcsos léczlánczolatot, a mint annak a
tulsó végét beleakasztották a kőfal szegeibe, a tulsó végénél fogva
erősen meghuzzák az egészet, hogy feszesen álljon az, mint a
kötéltánczolók sodronya; mert a lágyan hajladozó keskeny bürün
nincs ember, a ki lebukás nélkül megkisérelhesse az átmenetelt.</p>
<p>A két oroszlán, a mint megorrontá az idegen alakot, ordítva
rohant elő az odujából s vérszomjú dühvel ugrált fel a falra, a hol
Edrisz béget megjelenni látta.</p>
<p>Az ifjú vitéz az egyik kezében a kobozát, a másikban a kivont
kardját tartva, szétfeszített karokkal indult neki a veszedelmes
útnak.</p>
<p>Ha olyan gyakorlott athleta nem lett volna, ez az őrült
merénylet bizony a halálával végződött volna.</p>
<p>Mikor a vasrácsozat közepén járt, a falba akasztott vége a
rácsnak megcsúszott: a szegek engedtek, a mikbe bele volt akasztva,
s erre az egész kifeszített aczélléczezet megtágult. Feszíteni
pedig nem lehetett többé, nehogy a szegek egészen kitáguljanak a
helyükből s azzal az egész vasrács, vitézével együtt alázuhanjon az
udvarba.</p>
<p>Edrisz bég leveté magát a léczbürüre, úgy, hogy a derekával
feküdt rajta keresztben.</p>
<p>«Kapaszkodjál a kezeiden!» – kiáltá neki egy női hang a gömbölyű
ablakból.</p>
<p>No az épen végveszedelme lett volna. Akkor a két oroszlán eléri
ugrás közben a lecsüggő lábait. Edrisz bég az ellenkezőt tette; a
térdhajlásaival kapaszkodott a léczrácsozatba s a fejével fordult
alá-felé. Akkor aztán a kardja volt az oroszlánok felé
fordulva.</p>
<p>A felszökő fenevadak megtanulták a prédájukat tisztelni. Az
fejjel lefelé csüngve is olyan csapásokat osztogatott <span class=
"pagenum"><a name="Page_257" id="Page_257">-257-</a></span> a
fejükre, hogy kudarczot vallva sompolyogtak vissza, véres pofával a
bozótjukba.</p>
<p>Még az oroszlánok sem voltak a Kizmet könyvébe beirva.</p>
<p>Edrisz bég a térdhajlásain kapaszkodva haladt végig a léczrácson
az ablakig s ott egy szökéssel felveté magát a párkányra. Még a
kobozát sem ejté ki a kezéből.</p>
<p>Mikor a torony ablakán beszökött, s még egészen kábult agygyal
szétnézett a kerek toronyszobában, csak egy nőt látott maga
előtt.</p>
<p>Az egy rabnő volt: fekete arczú és néma.</p>
<p>Mégis tudott hozzá beszélni.</p>
<p>Az alfabetnek csak harminczhat betűje van, de az emberi kezeknek
és ujjaknak száznegyvennégy. Elmondják a tíz számot: a kéz, az ujj
kér, megtagad, elutasít, hivogat, parancsol, tilt, fenyeget,
hallgatást int, esküszik, igér, kigúnyol, hizeleg, biztat, tapsol,
áld, átkoz, szerelmet vall, szégyent takar, haragot szít, gyűlöl,
eped; a kezek, az ujjak minden gondolatot el tudnak mondani, a mi
az emberi szívben megszületik, a nélkül, hogy az ajk kimondaná
azokat.</p>
<p>Edrisz bég megértette a néma beszédből, hogy várják.</p>
<p>A rabnő egy alacsony vasajtót kinyitva, azon bevezette Edrisz
béget egy sötét, ablaktalan terembe.</p>
<p>Ott nem látott semmit, hanem hangokat hallott. Beszélő
hangokat.</p>
<p>Az egyik hang azt mondá:</p>
<p>– «Hol vagy pirosarczú ifjú?»</p>
<p>A másik hang így szólt:</p>
<p>– «Én álmodtam a pirosarczú ifjúval.»</p>
<p>A harmadik így mondta:</p>
<p>– «Én öleltem ébren a pirosarczú ifjút.»</p>
<p>A fekete rabnő eltünt a még feketébb sötétségben. Edrisz bég
egyedül maradt.</p>
<p>Arra mind a három hang elkezdett hangosan csókokat csattogatni.
<span class="pagenum"><a name="Page_258" id=
"Page_258">-258-</a></span></p>
<p>Edrisz bég a sötétben arrafelé tapogatózott, a honnan a hang
jött.</p>
<p>«Én öleltem ébren a pirosarczú ifjút!»</p>
<p>Az a mondás egyre-másra ismétlődött.</p>
<p>Már olyan közel ért a hanghoz, hogy a kinyujtott karjával el
kellett érnie annak a kimondóját. Feléje nyult. Akkor aztán jól
megharapta valami a kezét. A három csókoló hang helyett három
rikácsoló kiáltozás támadt körülötte.</p>
<p>Ekkor egy, eddig észre nem vett csapóajtó emelkedett föl előtte
a falban eltünve s a szomszéd csarnokból tündéries zöld szinű
világosság tört át a sötét szobába. Akkor látta Edrisz bég, hogy a
három beszélő hang tulajdonosa három papagáj: egy szürke, egy zöld
és egy bóbitás.</p>
<p>Ez az utolsó volt, a mely megharapta.</p>
<p>Még a madara is arra volt megtanítva, hogy előbb csókoljon,
azután harapjon.</p>
<p>A világos csarnokból azonban már egészen más hangok zendültek
eléje. Leánykaczaj.</p>
<p>A mint a felvonult csapóajtón belépett, egy kivilágított termet
látott maga előtt, melynek minden fala tükörből volt.</p>
<p>Azt hitte, egy egész paradicsomot lát maga előtt, tele hurikkal,
a mint egyik tükör a másiknak adta át a leánycsoportot. Egy
véghetetlen hosszú folyosónak látszott az; százszor ismételve
ugyanaz a tükörkép, az elenyésző homályosságig.</p>
<p>S a mint belépett ebbe az érzékcsaló terembe Edrisz, saját magát
látta egyszerre a végtelen folyosóból százszorozott alakban
előlépni. Úgy tetszett, mintha ezer viaszgyertyát látna égni: pedig
tán csak tíz volt; éppen annyi, a hány a leány.</p>
<p>Voltak közöttük fehérek, feketék, barnák, szőkék, kék szeműek;
fiatalok mind; a hány, annyiféle öltözetben.</p>
<p>Ő rajta nevettek.</p>
<p>Volt is okuk rá. <span class="pagenum"><a name="Page_259" id=
"Page_259">-259-</a></span></p>
<p>Edrisz bégnek azóta, hogy háborodott futását megkezdte egy
álomkép után, eszébe sem jutott, hogy ruhát is kellene változtatni.
Öltözete szakadozott volt, csak az arany paszománt tartotta össze s
a selyem még rongy korában is selyem, csakhogy a rongyok között a
selyem az egyedüli nevetséges rongy.</p>
<p>A haja nem volt azóta borotválva; négy évszak alatt megnőtt,
összecsapzott elől-hátul, úgy lógott szerteszét a vállára,
homlokára. Semmivel sem volt külömb annál a másik őrültnél, a kivel
a bozótban összekerült.</p>
<p>A kezeiben pedig tartott egy kobozt meg egy szablyát. Olyan
volt, mintha a kardjával akarna hegedűlni.</p>
<p>A fekete rabnő magyarázta néma jelekkel a többinek, hogy jött át
a veszedelmes léczhidon a vendég, fejjel alá felé fordulva s hogy
ugráltak utána fel az oroszlánok. Azon kaczagtak olyan nagyon.</p>
<p>Hanem a mint Edrisz bég egyet dobbantott a lábával haragosan,
vége lett egyszerre minden nevetésnek.</p>
<p>A leányhad vette észre, hogy ez parancsoláshoz szokott uraság s
a mint egy ránczosképű vén banya megjelent közöttük, egyszerre
engedelmes lett valamennyi: alázatosan közelítettek a csodálatos
vendég felé, megcsókolták a kezeit, bevezették egy márványszobába,
melyben a magasból okádta alá egy réz dzsinfej a meleg vizet egy
medenczébe. Ott megfürösztötték, bedörzsölték illatos olajokkal; a
haját csigákba göndörítették; a szakállába gyöngyöket fűztek;
azután felöltöztették pompás aranynyal és gyöngyökkel himzett
ruhákba, a feje körül kinai szövetből csavartak turbánt, a melybe
gyémánt forgós kócsagtollbokréta lett tűzve s akkor a két legszebb
leány, két oldalt karonfogva felvezette Edriszt egy széles
márványlépcsőn, mely perzsa szőnyegekkel volt borítva, egy oszlopos
csarnokba, melynek hézagait roppant nagy japáni medenczékbe
ültetett pálmák ékesíték.</p>
<p>Itt egy veres-rézből készült, kelet-indiai művészmunkával vésett
ajtó előtt megálltak, az egy titkos rugó érintésére <span class=
"pagenum"><a name="Page_260" id="Page_260">-260-</a></span>
felemelkedett magától a falba. Itt a leányok és a vén asszony
meghajtották magukat a bég előtt s hátramaradtak; csupán a néma
szerecsen rabnő fogta a kezét, bevezetve őt a megnyilt ajtón át,
mely azonnal visszasülyedt a helyére, a mint a küszöböt
átlépték.</p>
<p>Edrisz bég elámult a pompától és fénytől, mely előtte fel volt
halmozva. A nagy boltozatos terem egyetlen paradicsomi kertet
tüntetett elő. Köröskörül hajladozó pálmák, némelyiknek a koronája
virágfürtökkel, másiké óriás gyümölcsfüzérekkel kérkedik; köztük
illatterjesztő virágos bokrok, aranyalmákkal terhelt narancsfák,
versenytársai a büszke granát-almának; a karcsú jaspis és malachit
pilléreken kuszó növények kapaszkodnak fel, tele minden színű
virág-csillagokkal: s azokat tarka szárnyú lepkesereg dongja
körül.</p>
<p>A terem közepén egy szökőkút lövelli magasba zöldes vízsugarát,
melynek széthulló üstöke színes üveggolyókkal lapdázik. A medencze
vizében csodaalakú halak uszkálnak, távol tengerek hajdani lakói s
pompázó tengeri csigák, fejlábúak mászkálnak a fenekén. A medencze
vizének tehát a tengerből kell ide kerülni mesterséges vízvezetéken
át.</p>
<p>S az egész tündérkertet egy világító kék boltozat fedezi be,
melynek gerezdjei lazurkővel vannak kirakva. Száz csillag és egy
félhold terjeszt benne földöntúli világot. Itt már használják az
újkor csodatalálmányát: a világító erőt, a villanyt. (Ez a
tündérmese a legújabb korban történik, a mikor már minden bűvészet
valósággá válik.)</p>
<p>Olyan fény van itt, mint egy holdvilágos éjszakára következő
hajnalon.</p>
<p>S a bokrokon százféle madár repked; ezek felébredtek a rögtön
támadt világításra s azt hiszik, nappal van: csevegnek,
fütyörésznek, egymást ágról-ágra kergetik; a fülemüle csattog, a
pacsirta csicsereg, a seregélyek emberszavakat mimelnek.</p>
<p>S valami elandalító, bűbájos illat tölti be az egész nagy
termet. <span class="pagenum"><a name="Page_261" id=
"Page_261">-261-</a></span></p>
<p>Edrisz bég bámulva járatta körül a tekintetét e megigéző pompán
s sorba olvasá le a falak párkányzatairól az alkorán verseit,
melyek aranynyal voltak felirva arab betűkben.</p>
<p>Ki lehet az, a kinek elég gazdagsága van ilyen pompát teremteni
maga körül?</p>
<p>Ki lehet az, a ki a keleti fényűzésnek szolgájává tette a művelt
világ új találmányát?</p>
<p>Aztán az is eszébe ötlött, hogy ezt az éjszakai napfényt az ő
kedvéért gyújtották fel.</p>
<p>Minő várva várt vendégnek kell annak lenni, a kit ilyen pompával
fogadnak?</p>
<p>A fekete rabnő a gömbölyű teremnek egy bemélyedő sekrestyeszerű
boltive felé vezette Edriszt.</p>
<p>Ott a bejáratot egy rózsalugas takarta el. Fölséges egy szőnyeg!
mely a magasból aláomlik, megrakva ezernyi sárgarózsával, melyeknek
olyan illata van, mint az őszi baraczknak. Egy selyemzsinór kétfelé
húzza az eleven függönyt s akkor belátni a fiókboltozat
mélyébe.</p>
<p>Az egy tündéri grottát képez, melynek barlangszáda roppant
hegykristály-darabokból s tarkán összerakott piros, fehér és fekete
korallokból van megalkotva: a fülke belseje nemes nyuszt prémmel
van kirakva, a talaja fehér medvebőrrel; a kerevetet pávazománczú
madárprémek takarják, felváltva hattyúprémmel; a grotta közepén egy
gömbölyű lábnélküli asztal, vert ezüstből.</p>
<p>S ennek a grottának, a teremből átderengő pitymallaton kívül egy
szárnyas fülű idomtalan dzsin ad világot, melynek két szeme
tűzfényt lövell a magasból alá.</p>
<p>Itt eltünt Edrisz bég mellől a fekete rabnő.</p>
<p>Edrisz bég egyedül maradt a grottában. Úgy rémlett előtte ez az
egész, mint az Abul Haszszán története az Ezeregyéjszakából.</p>
<p>Majd valami mysticus zene szólalt meg fölötte. Az is újabbkori
varázslat: felhúzott óramű, mely hárfahangokat, orgonaszót mimel,
de később női hang vegyül közéje. <span class="pagenum"><a name=
"Page_262" id="Page_262">-262-</a></span></p>
<p>Visszatért ismét a virágos terembe.</p>
<p>Már akkor annak háttere meg volt népesülve. Fiatal leánykák
álltak nagy csoportban, kék és rózsaszin lengeteg ruhákba öltözve,
lantot, fuvolát tartottak a kezükben s úgy tettek, mintha ők
támasztanák azt a zenét, a mit a rejtett aeolodicon játszik.</p>
<p>Egyszer aztán a hátsó falat takaró csillagokkal himzett nehéz
selyem függönyt szétvonták a leányok, s e függönyök alól kilépett
három hölgyalak.</p>
<p>Három tündér a mesevilágból.</p>
<p>Az egyik szőke; haja, mint az ezüsttel vegyített arany, hosszan,
langosan omlik végig a termetén; öltözete, mint a görög
istennőszobroké, lágy, testhez tapadó; arcza fehér piros,
hosszúkás, ajkai vékonyak, finom metszéssel, szemei sötétkékek,
hosszú pilláktól árnyazva. Járása olyan, mint a sellőé.</p>
<p>A másik keleti jellegű arcz, aranyzománczú barna szín, félhold
szemöldökkel, koralpiros ajkkal; aczélfényű haja göndör csigákba
csavarva, az ajkak folyvást kérkedő mosolyra nyilva, s e gyilkos
mosoly közé vegyül a gyöngyfogak villogása; szemének járása csupa
villámtűz, nyugtalan orrczimpái szenvedélytől lüktetnek, keble
feszegeti a himzett dolmánkát, s az átlátszó aranyhimzésű inget,
melyet piros selyem öv szorít párducz derekához, a selyem bugyogó
suhog a lépteinél.</p>
<p>De a harmadik, a ki középen jön, mind a kettőt elhomályosítja
csodaszépségével. Úgy jön elő, mint Anadyomene a grácziáitól
körülvéve.</p>
<p>Ez egy királynő!</p>
<p>Homlokán egy ferroniére van átszorítva, de a nagy, szikrázó
magányos gyémánt nem takarja el a rózsapiros szívet, melyet a
természettől kapott ékességül.</p>
<p>Ő az: a hölgy, a ki a szívét a homlokán hordja.</p>
<p>Edrisz bég, a mint őt meglátta, őrjöngve rohant eléje.</p>
<p>Nem szólt: de ordított, mint a fenevad, mely párját feltalálja;
odaveté magát eléje és aztán elkezdte a lábujjain, <span class=
"pagenum"><a name="Page_263" id="Page_263">-263-</a></span> úgy
csókolta végig az egész termetét, föl egész a homlokig; egész addig
a szívjegyig a homlokán, s mikor azt is megcsókolta, eszmélet
nélkül rogyott össze.</p>
<p>A három hölgy fölemelte őt karjaiba; úgy vitték a vízmedenczéig
s életre locsolták.</p>
<p>– Mért nem hagytátok, hogy meghaljak a gyönyörtől?</p>
<p>Kinevették érte.</p>
<p>– Hisz a gyönyör az élet.</p>
<p>Most aztán magához szorítá Edrisz imádott hölgyét.</p>
<p>– Milyen régen kereslek!</p>
<p>– A ki szeret, az megtalálja azt, a kit keres.</p>
<p>– Miért futottál el tőlem, mikor már az enyém voltál?</p>
<p>– Azt akartam, hogy bizonyítsd be, hogy szeretsz.</p>
<p>– Kegyetlen voltál.</p>
<p>– Légy te kegyetlenebb.</p>
<p>Arra Edrisz nem is kért engedelmet. Csókjaival akarta megfojtani
a kedvesét. Szerelme bevált volna gyűlöletnek.</p>
<p>Így szeretnek – nem a tündérek – hanem az oroszlánok.</p>
<p>A másik két leány behúzta-vonta magával az önfeledt szeretőket a
virágteremből a félhomályos grottába. Ezek nem törődtek vele, hogy
annyi szem látja őket.</p>
<p>Az ezüst asztal már akkor halmozva volt süteményekkel és ízes
gyümölcsökkel, kristály poharak, palaczkok, ezüst csebrekbe hűtött
drága italok voltak bőrvánkosokra rakva. Lakoma, áldomás és közbe
édes csók. Ez a valódi paradicsom.</p>
<p>Mit bánta azt most Edrisz bég, hogy mi lesz ennek az ára? A
tokajihoz szítta a szőke tündér csókját, a piros borhoz a barnáét;
de a pezsgőnél a tündérkirályné maga volt az ölében.</p>
<p>Kaczagtak, daloltak; egymást buzdították a szerelemre. Nem volt
semmi titkuk. Mindannyian meg voltak őrülve.</p>
<p>Mámora közepett Edrisz bég felkapá a serlegét és felköszönté a
nagy bölcset Alof-Beth-Gomál molláht; a ki megmondta, de nem
tanácsolta neki, hogy idejőjjön. <span class="pagenum"><a name=
"Page_264" id="Page_264">-264-</a></span></p>
<p>– Sokáig élj még, okos ember, a ki nem örülsz az életnek. Én egy
ilyen éjszakáért odaadom az egész paradicsomot.</p>
<p>Őrült mondás volt.</p>
<p>S a három hölgy még nevetett rajta: összecsörrentették a
poharaikat s hosszú életet kivántak a szuk el tnini prófétának,
hogy még sok szerelmes bolondot összeboronálhasson.</p>
<p>Alof-Beth-Gomál olyan ismeretes firma volt a Kelet népeinél,
mint a mekkai Kaába. Ez a mennyei, az a földi paradicsomhoz
egyengette az utat. Ő volt a szívfájdalomtól őrjöngők prófétája.
Bizonyos, hogy a fejedelmi hölgy is felkereste a molláht. Onnan
tudott mindent Alof-Beth-Gomál, multat és jövendőt. Egyik szívnek a
titkát ismerve, kitalálta a másikét. Nem volt nála csodatétel a
jövendőmondás; csupán hideg egybevetése a tényeknek s az azokat
vezető indulatoknak.</p>
<p>A fejedelemnő (más nevét nem ismerte Edrisz, ki kérdezi egy
fejedelemnőtől a nevét?) elmondatta Edrisz béggel, mik történtek
vele azóta, hogy a Kurban Bajrám éjszakáján elhagyta az esküdt
felesége.</p>
<p>A szőke leány könyezett, a barna kaczagott a történteken.</p>
<p>Hogy találta magát egyedül a csupasz földön a fölébredő vőlegény
a nászéj után? Hogy jutott eszébe Abul-Haszszán története, a ki az
anyja kunyhójában felébredve «Tochfa» nevét kiabálja s a testőreit
keresi? Hogy rontott fel a Nagy Sheriffhez, az eltünt hitves után
tudakozódni? Az azt felelte neki, hogy jegyesét «Palmyra»-nak
hívják: Eldorádó fejedelemnőjének.</p>
<p>Mind a három hölgy kaczagott s azontúl Palmyra lett a neve a
fejedelemnőnek s palotájának a neve Eldorádó.</p>
<p>Onnan azután megint hogyan rohant Edrisz bég a dzseddai
kormányzóhoz s az milyen pénzzel fizette ki. Hogy ez magasabb
államtitok, a mit nem szabad elárulni. <span class=
"pagenum"><a name="Page_265" id="Page_265">-265-</a></span></p>
<p>Erre mind a három hölgy elkomolyodott: mintha ketté vágták volna
a jó kedvüket.</p>
<p>Palmyra az ajkára tevé a mutató ujját. A szőke hölgy Edrisz bég
ajkára tapasztá a tenyerét. Hallgassunk erről.</p>
<p>– De maradt egy bűvszerem! kiáltá Edrisz, kiszabadítva a nyakát
a két leány ölelő karjaiból, hogy Palmyra ölébe hajthassa a fejét.
Ez a te gyűrűd, ez a talizmángyűrű, melyet eljegyzésünk napján az
ujjamra húztál. Ez tudatta velem, hogy szeretsz, hogy magadhoz
hivogatsz; mert ha ez nem volna igaz, álmomban lehúzhattad volna
ezt a gyűrűt az ujjamról.</p>
<p>Erre a herczegnő még egy karikagyűrűt húzott Edrisz bég ujjára,
a talizmán gyűrű tetejébe, a mely olyan szorosan járt, hogy azontúl
csak erőszakkal lehetett volna mind a kettőt az ujjáról
levonni.</p>
<p>A visszontlátás éje azon végződött, hogy Edrisz bég elaludt, az
utolsó kiürített pohárral a kezében.</p>
<p>Altában azt álmodta, hogy fölébredt. Az oroszlánok udvarában
feküdt. Három oroszlán volt mellette: egy sárga, egy rőt és egy
fekete. Hizelegtek neki. Az egyik azt mondta: «én megeszem a
fejedet!» a másik azt mondta: «én megeszem a szívedet», a harmadik
azt mondta: «én megeszem a lelkedet». S a nyelveikkel nyalogatták
az arczát, meg a kezeit.</p>
<p>Hárfapendülésekre ébredt fel. Az oroszlánok nem szoktak
hárfázni.</p>
<p>Bámulva tekinte szét. Azon bámult el, hogy nem az Abul Haszszán
gunyhójában találja magát. Ez még mindig a tündérgrotta.</p>
<p>Együtt vannak mind a négyen.</p>
<p>Feje most is Palmyra ölében nyugszik; a tündér-fejedelemnő a
hattyúprémes divánon elomolva alszik; lábainál a két leány, egymást
ölelve, a pávatollas takaróval félig beburkoltan.</p>
<p>A grotta rózsakárpitja előtt az énekes leányok zengedezik az
ébresztőt. <span class="pagenum"><a name="Page_266" id=
"Page_266">-266-</a></span></p>
<p>A vén duena, a Kadun-kiet-khuda, bejön a félretolt rózsaindákon
keresztül s öregsége előjogával elkezd zsémbelni.</p>
<p>– Keljetek már! A hajnalt nem alvásra rendelte Allah! Halljátok,
hogy énekelnek a pacsirták?</p>
<p>Erre mind a négyen kitörlik az álmot a szemeikből; elmondják
egymásnak kölcsönösen, hogy mit álmodtak. A vén banya ért az
álomlátások lehüvelyezéséhez: elmondja, kinek mit jelent az álma.
Edrisz bég álma erős jel! «A macska szerelmet jelent: az oroszlán
halálos nagy szerelmet!»</p>
<p>Ébren pedig a búcsúvételt, csókok és ölelések jelzik.</p>
<p>A három hölgyet a kert termén át kisérik el a rabnők, míg Edrisz
béget a vén duena vezeti vissza az öltöző- és fürdőszobájába. Ott
újra bedörzsölik keletindiai illó balzsamokkal; új, pompásabb
öltözetet hoznak a számára; felcziczomázzák, a tükörterembe
vezetik, hogy magát száz alakban megláthassa; aztán lekisérik egy
vas csigalépcsőn a menyegzői terembe.</p>
<p>Ez is vetekedik pompában a kerti teremmel; falai malachittal
kirakva. A világos zöld teremben a fehér alakok és arczok mind
rózsaszínűeknek látszanak.</p>
<p>A herczegnő most menyasszonynak van öltözve, a két leány
nyoszolyóknak. Edrisz bég kaukázus-vidéki cserkeszjelmezben.</p>
<p>Aztán szinjátékot csinálnak a szentségből. Esküvőt tartanak
orosz egyházi szertartás szerint. A vénasszony őszszakállas
archimandritának álczázza magát, s végig mimeli az egész orthodox
esketést, a két ezüstkoronával, a fátyolokkal; s a rabnők khórusban
éneklik utána a «gospodi pomiluj»-t és a «kyrie eleyzon»-t.</p>
<p>Még a keresztet is előhozzák és a madonnaszobrot!</p>
<p>Megsértik e szinjátszással egyszerre Jézust is és Mahomedet is s
gúnyt űznek Jehova és Allah nevéből!</p>
<p>Látszik, hogy őrültek valamennyien s pert indítottak az égiek
ellen.</p>
<p>Ez az egyik napon történt. A másik napon megint az <span class=
"pagenum"><a name="Page_267" id="Page_267">-267-</a></span>
ó-egyiptomi szokás szerint Serapis mysteriumait játszák el a
menyegzővel, harmadnap a mozaita ritus mellett esküsznek meg;
negyednap a Buddha-vallást paródiázzák ki; azután a Brahma-hitet:
egy oltár sem marad kicsufolatlanul.</p>
<p>S az esküvői paródiákra következnek a lakodalmi mulatságok,
minőket csak keleti fantázia képes kigondolni: indus bűvészeti
mutatványok, felváltva a modern optika lélekjelenéseivel.
Tüneményes cyclorámák gyönyörködtetik a szemet csodatájakkal,
izgalmas jelenetekkel. Majd mesterséges automatok jönnek elő, a mik
a hangszereken játszanak, sakkoznak; a géppróféta, a ki feladott
számokat megfejt. Máskor megint betanított kajdacsok játszanak
szindarabot; összefeleselve akárcsak a legügyesebb szinészek.
Azután majmok jönnek elő; az emberi paródiát a nászszertartással
még majomi fintorlatra eltorzítva. Majom-Edrisz és majom-Palmyra!
Egy vén pávián, kék pofájú, veres hátuljú, az esketést végző
Láma!</p>
<p>Közben eszményi élvezetek is jönnek; a szőke és a barna lány
szavalja Mirza Shaffi verseit, énekli Hafiz dalait; majd meg páros
tánczot lejtenek, melynek csábteljes mozdulataiban az érzéki inger
az eszményi tökély fokára van emelve. Termetüket: az alkotás
remekét, csak a lengeteg mora-szövet fedi, mely minden bájt emel,
míg rejtve tart: úgy tesznek, mintha csak egymásnak tánczolnának,
mintha csak egymást akarnák elbűvölni.</p>
<p>Azt megint durvább hatású látványok váltják fel. Fekete és veres
szalamandereket tánczoltatnak egymással; betanított sáskákat;
ellenséges «árion» csigákat verekedtetnek össze; pápaszemes
kigyókat tánczoltatnak dobszóra.</p>
<p>S mind ezekhez a szórakoztató mulatságokhoz egész betanult
szolganő személyzet áll készen. Mérhetlen gazdagságnak kell lenni,
a miből ez mind kitelik. Ilyen udvart csak az tarthat, a kinek
milliói vannak, a mikről senkinek sem ad számot.</p>
<p>Ki lehet ilyen nagy úr? S ha ilyen nagy úr, mért nem
<span class="pagenum"><a name="Page_268" id=
"Page_268">-268-</a></span> lakik a palotájában, melyet ilyen
fejedelmi fényűzéssel rendezett be?</p>
<p>Vagy talán maga ez a rejtélyes hölgy a korlátlan úrnője ennek a
paradicsomnak?</p>
<p>Ennek ellene mond a befalazott kapu, az oroszlánok által őrizett
udvar.</p>
<p>Talán egy számüzött szultánleány ez a herczegnő?</p>
<p>Vagy valamely keletindiai nábob özvegye?</p>
<p>Tán jegyese valami sahnak?</p>
<p>Edrisz bég nem sokat törte ezen a fejét. Őt csak a pillanat
gyönyöre tartotta lekötve.</p>
<p>Annyit kitanult a szerelmeséből, hogy az, a hárem-nevelésen túl
is, részesült magasabb szellemi kiképeztetésben. Volt fogalma az
újabb kor találmányairól s azokat nem tartotta boszorkányságnak.
Még fényképező készülékei is voltak, a mikkel ő maga és két
társnője bántak. Hol azok készítettek fényképet az idylli
csoportozatokról, hol ő maga. Edrisz bég volt a főalak a képeken, a
herczegnővel és a leányokkal. Egész albumot készítettek belőle.</p>
<p>Ha ez az album valaha a kezébe talál kerülni annak, a ki az
oroszlánokra bízta kincsei megőrzését!</p>
<p>De hát arról senki sem beszélt.</p>
<p>Némelykor a három hölgy végig vezette Edrisz béget a palota
termein, a melyek keleti pompában egymással versenyeztek. Becses
kövekkel kirakott falak, aranyozott oszlopfők, zománczos
arabeszkek, alkoráni mondatok arab irásjegyekkel; de semmi utánzása
a természetnek: azt tiltja az alkorán; még csak egy falevél sem.
Annál kevésbbé egy arczkép. Az igazhivő mozlem nem engedi lefesteni
a képét. Ha egy ilyen kép lett volna a palotában, Edrisz béget ez
rögtön megtanította volna ennek a paradicsomnak a titkára.</p>
<p>Csupán egy vasajtóval bezárt szobában, mely felülről kapta egy
kerek ablakon át a világosságot, voltak felhalmozva azok a kincsek,
a melyeket a mozlem «bálványok»-nak nevez: aranyból, ezüstből,
faragott kövekből, elefántcsontból <span class="pagenum"><a name=
"Page_269" id="Page_269">-269-</a></span> készült alakjai tevéknek,
páváknak; meg egy Mózes-alak a két sugárszarvval a homlokán, aztán
egy Madonna-szobor; kinai, japáni pagódlik, régi Baál és
Saturnus-baliták Mohammed előtti időkből.</p>
<p>Ha Edrisz bégnek lett volna figyelme a szerelme tárgyán kívül
még egyéb látványra is, tán kapott volna egy néma intést e
misztikus bálvány-alakok némelyikétől, a mi megdöbbentette volna:
talán szemébe ötlött már némelyik valahol? Aztán elgondolkozott
volna rajta, hogy «hol?» De most már nem látott semmit, csak
Palmyra arczát, s ha attól el akart csapongni, pillanatnyi
tévelyedésre elidőzött a szőke és barna kisérő nők bájain: kőből,
érczből faragott istenség le nem kötötte a figyelmét.</p>
<p>A roppant nagy palota négyszárnyú épület volt, több mint száz
szobával. Egy részét roppant raktárak foglalták el, évszázadokra
felhalmozott élelmi szerekkel. Az alsó osztályaiban eleven állatok
voltak: ökrök, juhok, a vágóhid számára. A négyszögépület közötti
belső udvar kertté volt átalakítva, franczia művészettel: ott
diszlettek a gyümölcs és virágkertészet minden remekei; az utak,
kavics helyett, csupa kauri kagylókkal és tarka cypræákkal terítve,
melyek a szerecseny államokban pénz számba vétetnek; közepén egy
halas-tó, tele pisztránggal, potykával, süllővel; hozzá vastag
oszlopban fellövelő artézikút adja a friss vizet. A langyos estéket
e tóparton lapdázás, launtennyszjáték töltötte be. A felhevült
leányok beleugráltak a tóba öltözetestül, s aztán megint kiszálltak
a lapdázást folytatni. Ez volt a tökéletesített paradicsom: «egy»
Ádám és «három» Éva.</p>
<hr class="chap" />
<div class="chapter"></div>
<p><span class="pagenum"><a name="Page_270" id=
"Page_270">-270-</a></span></p>
<h3>A ZÖLD LEÁNY TANÁCSA.</h3>
<p>Hét napig volt már Edrisz bég a rejtélyes palotában.</p>
<p>Minden nap új, meg új élvezet várt reá.</p>
<p>Minden nap újra kezdte az esküvőt, a lakodalmat a
szerelmesével.</p>
<p>A hetedik nap délestéjén, mikor a dáridók, játékok és enyelgések
után Edrisz béget szokás szerint elnyomta az álom: a három hölgy
magára hagyta a tündéri grottában, hogy pihenje ki magát.</p>
<p>Edrisz bég arra ébredt fel, mintha egy hideg gyík, vagy béka
mászna végig az arczán.</p>
<p>Az pedig nem volt se gyík, se béka, hanem egy leánynak a
keze.</p>
<p>Egy leányt látott maga előtt, a minőt még soha emlegetni sem
hallott. Szép, karcsú termetű, szabályos arczú volt; de olyan zöld
volt a színe, mint a félérett czitromé.</p>
<p>– Mit akarsz? kérdezé tőle.</p>
<p>– Jót akarok veled. Engem sohasem láttál. Én nekem ott van a
lakásom, mind éjjel, mind nappal, abban a toronyban, a melyen te
bejöttél. Én nem jöhetek a többi leányok közé, mert tőlem mindenki
fél: azért, hogy ilyen színem van. De én őrzöm a házat. Még két
bátyám van. Azoknak is ilyen szinük van, mint nekem. Ők sem
keveredhetnek az emberek közé. Mindenki irtózik tőlük. Nappal az
erdőben rejtőznek, éjszaka ébren virrasztanak. Elátkozott faj
vagyunk, a minek el kell múlni; mint annak a fának, a minek veres a
levele.</p>
<p>Edrisz bég félrefordítá a leánytól az arczát. <span class=
"pagenum"><a name="Page_271" id="Page_271">-271-</a></span></p>
<p>– Szép vagy, de nem szeretlek nézni.</p>
<p>– Tudom. Mindenki azt mondja. Senki sem nézhet rám jó szívvel.
De azért hallgasd meg, a mit mondok, mert jót akarok veled.</p>
<p>– Hallgatok rád, csak nem nézhetek rád.</p>
<p>– Nekünk, a bátyáimmal, van egy titkos jelbeszédünk, a mit
æthiop őseinktől tanultunk. Minden irásjegy egy állatnak a hangja:
a jaguár nyávogása az «alph», a kecskemekegés a «beth», a repülő
kutya visítása a «geml», a puma hörgése a «hoi», a bölény bőgése a
«mái», a hokkó kiáltása a «nahasz», a vadgalamb turbékolása a
«res», a kajmán sirása a «jamán», a vad páva hurrogása a «kaf», a
szelid páva kiáltása a «tjavi», a kakukk hangja a «zappa» és így
végig mind a húsz betűjegyen, a mit az irástudók használnak. Így
szoktunk mi egymással éjjelenkint izeneteket váltani. Én a
bátyáimmal, a kik a pálmaerdőben laknak, ők meg én velem.</p>
<p>– Azok lehettek, a kik engemet megakartak lőni mikor a sövényen
áttörtem.</p>
<p>– Meglehet. Az éjjel tudatták velem, hogy az a hatalmas úr, a
kié ez a palota, holnap haza fog érkezni. A kőművesek ide vannak
már rendelve, hogy a befalazott kaput kibontsák. Még ma éjjel
kiszökhetel innen azon a keskeny aczélhidon keresztül, a melyen ide
jöttél.</p>
<p>– És ha nem szököm el?</p>
<p>– Akkor Allah álljon előtted. El vagy veszve. Ezek a szép
tündérnők, a kikkel most éjt-napot együtt töltesz túlvilági
gyönyörökben, kegyetlen szivüek. Irgalmat nem ismernek. A mely
órában meghallják, hogy a kerítésfalon döng a kőművesek csákánya;
ebből megtudják, hogy a hatalmas úr megérkezett. Még egyszer
megölelnek, megcsókolnak: aztán egy nehány csepp bendzsit öntenek a
poharadba, a mitől mélyen elalszol s akkor lebocsátanak az
oroszlánok udvarába. Semmi nyom nem marad utánad.</p>
<p>Edrisz bég azt mondá a zöldszínű leánynak:</p>
<p>– Csak azért is itt maradok! <span class="pagenum"><a name=
"Page_272" id="Page_272">-272-</a></span></p>
<p>A rabnő visszavonult.</p>
<p>Déltájon a tóparton bolyongó Edrisz bég elé szembe jött a néma
szerecsennő.</p>
<p>Leborult Edrisz előtt. A lábait csókolta. Néma jelekkel
rimánkodott neki, hogy fusson e helyről.</p>
<p>Edrisz bég félrerúgta a rabnőt maga elől s tovább
bolyongott.</p>
<p>Alkonyat után, a mint a palota fényes termein végigsétált, egy
ajtó szőnyege mögül a vén Kadun-kiet-Khuda suhant eléje, útját
állva.</p>
<p>– Szép, deli ifjú! Sajnálom ifjú véredet. Menekülj el innen.
Nézd ezt a nyilvesszőt. Ezt most lőtték be ide az ablakon
keresztül. Rajta van egy czédula. Olvasd el. Meg fogod érteni
belőle, hogy e palota ura (nagy, hatalmas úr) közel van:
megérkezik. A kaput kibontják. Ma éjjel még van időd az
elmenekülésre. Holnap délelőtt a hatalmas úr egész kiséretével
megjön s ha téged itt talál, veszve vagy. Fuss.</p>
<p>– Nem futok, mondá Edrisz bég. Hadd jöjjön! Szembe állok vele.
Szemébe fogom mondani, hogy én vagyok az igazi férje az én
szerelmesemnek. Engem kötött össze vele a mekkai Nagy Sheriff. Én
voltam a társa a Kaábánál, az Arafát hegyén. Engem szeret ő és én
őtet. Enyim ő és senki másé. Ha meg akar érte vívni e hatalmas úr,
állok szolgálatjára, gyalog és lóháton. Ez szóm és mondásom.</p>
<p>– Legalább a nevét olvasd el annak, a kihez így akarsz szólni;
rimánkodék a duéna.</p>
<p>– Majd meglátom őt holnap, ha szemtül szembe leszünk! mondá
büszkén Edrisz bég s a nyilra akasztott levelkét leszakítva,
bedugta a turbánjának a tekercse közé.</p>
<p>S aztán ment a maga paradicsomát fölkeresni.</p>
<p>Meglepte az öltözet, a melyben a három hölgyet találta.</p>
<p>A herczegnő talpig feketébe volt öltözve, a két társnője pedig
fehérbe. Mind a kettő a gyász színe. A fekete az asszonyoké, a
fehér a leányoké.</p>
<p>Edrisz bégnek annál nagyobb volt a gyönyörüsége. <span class=
"pagenum"><a name="Page_273" id="Page_273">-273-</a></span> Semmi
ruhában sem olyan bájos az asszony, mint a feketében meg a
fehérben.</p>
<p>A ki gyászol, annak kell a vigasztalás s legjobb vigasztalás a
csók!</p>
<p>S ha valakinek azt mondják, hogy «holnap meg kell halnod:» no
hát annak százszoros oka van rá, hogy a gyönyör poharát fenékig
ürítse ki még ma!</p>
<p>A szerelem őrjöngése egyik szívről a másikra ragad.</p>
<p>Éjfélre járt már az idő. A lakomának és gyönyörnek még sem
szakadt vége.</p>
<p>Kezdték a sorbethen, folytatták a pezsgőn, a mokka járta közben;
hátra volt még a nagy porczellán medenczében lánggal lobogó
punch.</p>
<p>A herczegnő töltögette a medenczébe a bűvös-bájos italnak az
alkatrészeit, mindenféle alakú palaczkokból.</p>
<p>Egyik szűk nyakú fekete philolában volt a «bendzsi».</p>
<p>Nagy arany merőkanállal töltött belőle Edrisznek. A pokoli
bűvital még a pohárban is lángolt kékes zöld lobogványnyal.</p>
<p>– Ejh! mondá Edrisz bég; a míg a pohárban a láng elalszik; még
nem kérdeztük meg egymástól a neveinket. Ma mondjuk meg egymásnak
én is, ti is.</p>
<p>– Tudod-e a szemek alphabetjét? Kérdezé tőle a szőke leány.</p>
<p>– Kitalálom.</p>
<p>Hát a szemek alphabetje olyan, hogy a leány annyiszor pillant a
szempilláival, a hányadik a jelzett betű a sorban. Alof – az egy,
Beth a kettő, Gomál a három.</p>
<p>Edrisz bég figyelt és számolt.</p>
<p>Kijött a szempillantásokból a szőke leánynak a neve.</p>
<p>«Laillabeth!»</p>
<p>Ejh! Gondolá magában Edrisz bég, ezt a nevet én sokszor
hallottam. De hát két egyforma név hány van a világon. Hát te,
gyönyörű, ki vagy?</p>
<p>A barna azt mondá.</p>
<p>– Hát a kézszorítások alphabetjét ismered-e? <span class=
"pagenum"><a name="Page_274" id="Page_274">-274-</a></span></p>
<p>– Azt is könnyen megtanulom.</p>
<p>A barna leány kezébe vette Edrisz kezét s a sebesen egymás után
következő szorításokkal adta ki a neve betüit, a míg kijött.
«Ferinkháné».</p>
<p>Edrisz bég elkomolyodott. Ez a név olyan kedves volt neki
valaha! Ah, de hisz az messze van innen! Távol Alexandriában.</p>
<p>Az ezüst füstölő börbönczéből bűbájos illatu keletindiai
füszerek kékes füstje párolgott elő, mely az érzékek kéjteljes
kábulatát még jobban felfokozta.</p>
<p>Künn hangzott a kapunyilásbontó csákányütések dobaja tompán.
Edrisz bég nem ügyelt azokra a szive dobogásától.</p>
<p>Az oroszlánok bőszülten ordítottak künn az udvaron. Ma még nem
kaptak enni. Még éhesebb az oroszlánnál a vak szenvedély. Edrisz
bég nem látott, nem hallott most a szerelmén kívül semmit. Nem
gondolt a multra, nem a jövőre; nem törődött a kínhalállal, nem
Allahval és a prófétával, csak a véghetetlen szerelmével.</p>
<p>– Igyál hát az én szerelmemre! unszolá őt a szerelmese.</p>
<p>– Én most csak úgy iszom, mint a galambok. Egyik galamb a másik
szájából.</p>
<p>– Hát én itassalak meg? kérdezé a hölgy.</p>
<p>– De akkor sem mondhatok rád áldomást, a míg a nevedet nem
tudom.</p>
<p>– Hát meg akarod a nevemet tudni? Ismered-e a csókok
alfabetjét?</p>
<p>– Igen is.</p>
<p>– Találd ki hát!</p>
<p>Tizenhárom csók: – «Mim.» – M.</p>
<p>Egy hosszú csók: – «Olaf.» – A.</p>
<p>Öt szapora csók: – «He.» – H.</p>
<p>Megint egy forró csók: – «Olaf.» – A.</p>
<p>Kettő egymásután, aztán meg pihenés: – «Beth.» – B.</p>
<p>Tíz csók egymás után és szünet: – «Jud.» – I. <span class=
"pagenum"><a name="Page_275" id="Page_275">-275-</a></span></p>
<p>Tizenkettő és megint tizenkettő: – Kétszer «Lomad.»</p>
<p>– LL.</p>
<p>Végül egy fojtogató harapcsók: «Olaf.» – A.</p>
<p>Hatvanhét csók s kijön ez a név: «Mahabilla».</p>
<p>Edrisz bég felugrott a kerevetről s eldobta a párolgó poharat a
kezéből, álmodók hangján hebegve.</p>
<p>– A te neved Mahabilla? Társnéid Laillabeth? Ferinkháné? Kik
vagytok ti? Kinek a palotája ez itt?</p>
<p>Ekkor eszébe jutott az a czédula, melyet a vén Kadun-kiet-Khuda
adott át neki: a nyilvesszővel küldött levél. Az ott volt a
turbánja tekercsébe dugva. Hirtelen elővette és kibontá.</p>
<p>Ez volt beleirva æthiop irásjegyekkel:</p>
<p>«Holnap megérkezik urunk, Tefik bey, kormányzó.»</p>
<p>– «Tefik bey!» hörgé rémülten a rettenetes valóra ébredő
szerelmes. Ez itt Tefik bey háza? Te vagy Mahabilla, Tefik bey
neje; ti Laillabeth, Ferinkháné; Tefik bey leányai vagytok?
Legyetek átkozottak mind a hárman! Én vagyok Edrisz bég el
Homrah!</p>
<p>S már akkor a handzsár villogott a kezében.</p>
<hr class="chap" />
<div class="chapter"></div>
<p><span class="pagenum"><a name="Page_276" id=
"Page_276">-276-</a></span></p>
<h3>MIT TALÁL TEFIK BEY – EL GHAZI – OTTHON.</h3>
<p>Tefik bey nagy diadallal tért vissza abyssziniai hadjáratából.
Megtörte az ellenséget, várát elfoglalta, kincseit elhozta.</p>
<p>Egész karavánt tett ki a rabszolgák és teherszállító állatok
száma, a kik a prédát utána szállíták.</p>
<p>Diadalai egy új tartományt csatoltak uralkodója országához.</p>
<p>Annyi volt a dicsősége, hogy már csömörlött tőle.</p>
<p>A fővárosából eléje vonuló küldöttségeket, a kik síppal, dobbal,
utczai tánczosnőkkel jöttek az üdvözlésére, sheriffeket, mollákat,
imámokat otthagyta az alvezérének, hadd szedje az a babérokat. Maga
félretért a diadalútból, a hol a pálmaerdőhöz értek s egyedül egy
csatlós kiséretében ügetett a palotája felé.</p>
<p>A kapunyilás már akkor ki volt bontva.</p>
<p>Meglepte, hogy ott is várja egy küldöttség. A város főkádija van
ott, egy csoport fegyveres csauszszal.</p>
<p>– No csak röviden beszélj, kádi, kiáltá kevély lenézéssel a bey,
leugorva a lováról s odavetve a mén kantárát a lovásznak. Nem érek
rá hosszú beszédet hallgatni!</p>
<p>– Rövid szó lesz, Tefik bey, mondá a főkádi. Feleséged
meghalt.</p>
<p>– Kicsoda? Mahabilla?</p>
<p>– És a két leányod is halott.</p>
<p>– Laillabeth! Ferinkháné!</p>
<p>Tefik bey lélekszakadva rohant be a palotába, fel a
márványlépcsőkön, <span class="pagenum"><a name="Page_277" id=
"Page_277">-277-</a></span> ezt a három nevet kiabálva. Emberhang
nem felelt a kiáltására. Csak a három kajdács fecsegett egymás közt
az előtornáczban. «Hol vagy piros arczú ifjú?» – «Én láttam, – én
szerettem a piros arczút».</p>
<p>A rabnők mind eltüntek. Egy párt közülök futás közben széttéptek
az oroszlánok, azok most jóllakottan hüseltek bozótjukban.</p>
<p>– Kedveseim? Hol vagytok? Lihegett a bey, a kerti terembe
rohanva.</p>
<p>Egy sor véres lábnyom mutatta neki, hogy hol keresse őket.</p>
<p>A vérnyomok a tündérgrottához vezettek.</p>
<p>Tefik bey letépte az eleven rózsafüggönyt, s a grotta közepén
ott látta az ezüstasztalra téve a három szép fejet. Középen a
Mahabilláé, a csodaszép fő, a piros szívvel a homlokán; az arcz
sárga már, de a szív most is piros; két felül mellette a Ferinkháné
és a Laillabeth. A réziblisz tűzszemei világítottak rájuk.</p>
<p>– Ki tette ezt? Ki volt az átkozott? ordítá embertelen dühében a
sziven sújtott hős vezér.</p>
<p>– Egy ismeretlen ifjú gonosztevő. Már elvette büntetését. Nézz
oda!</p>
<p>S azzal kitárva a teremnek festett üvegű ablaktábláit, melyek a
belső kertre nyíltak, odamutatott egy szép magas félrehajló
borassus pálmára.</p>
<p>Azon függött felakasztva Edrisz bég – most már nem –
El-Homrah.</p>
<hr class="tb" />
<p>Ettől a pillanattól kezdve lett Tefik bey-el Gházi, (a győztes)
neve «Tefik bey-el-Deli» (az őrült).</p>
<hr class="tb" />
<p>Ekként olvasható az 1886-iki napok krónikáiban.</p>
<hr class="chap" />
<div class="chapter"></div>
<div class="footnotes">
<h2>Lábjegyzetek.</h2>
<div class="footnote">
<p><a name="Footnote_1" id="Footnote_1"></a> <a href=
"#FNanchor_1"><span class="label">1)</span></a> Idegen nyelvre
fordítás jogát fentartjuk magunknak.</p>
<p><a name="Footnote_2" id="Footnote_2"></a> <a href=
"#FNanchor_2"><span class="label">2)</span></a> Ha valaki
eljátszotta a khedive kegyét, azt csendesen eltették láb alól;
mérget töltöttek a kávés findzsájába.</p>
</div>
</div>
<hr class="chap" />
<div class="chapter"></div>
<p><span class="pagenum"><a name="Page_278" id=
"Page_278">-278-</a></span></p>
<p><span class="pagenum"><a name="Page_279" id="Page_279"><br />
-279-</a></span></p>
<h2>TARTALOM.</h2>
<h3>EGÉSZ AZ ÉSZAKI POLUSIG.</h3>
<ul class="TOC">
<li>Az ottfeledett matróz <span class="ralign"><a href=
"#Page_1">1</a></span></li>
<li>A kitalálhatlan irat <span class="ralign"><a href=
"#Page_5">5</a></span></li>
<li>A jeges medvék Rareyje <span class="ralign"><a href=
"#Page_7">7</a></span></li>
<li>Az éjsark éléstárháza <span class="ralign"><a href=
"#Page_12">12</a></span></li>
<li>A királyt nem szabad megenni <span class="ralign"><a href=
"#Page_28">28</a></span></li>
<li>Egy börtönnel odább <span class="ralign"><a href=
"#Page_33">33</a></span></li>
<li>A kövek fénybogarai <span class="ralign"><a href=
"#Page_38">38</a></span></li>
<li>A bazalt születése <span class="ralign"><a href=
"#Page_44">44</a></span></li>
<li>A labyrinth és lakói <span class="ralign"><a href=
"#Page_52">52</a></span></li>
<li>A hegykristály-barlang <span class="ralign"><a href=
"#Page_55">55</a></span></li>
<li>Az ősember a kristályban <span class="ralign"><a href=
"#Page_58">58</a></span></li>
<li>A huszezer éves menyasszony <span class="ralign"><a href=
"#Page_64">64</a></span></li>
<li>A czet palotája <span class="ralign"><a href=
"#Page_67">67</a></span></li>
<li>Harcz az óriások között <span class="ralign"><a href=
"#Page_76">76</a></span></li>
<li>Utazás a czethalban <span class="ralign"><a href=
"#Page_81">81</a></span></li>
<li>A volcángyujtás <span class="ralign"><a href=
"#Page_89">89</a></span></li>
<li>A feltámadás csodája <span class="ralign"><a href=
"#Page_95">95</a></span></li>
<li>A kőbe nőtt após <span class="ralign"><a href=
"#Page_106">106</a></span></li>
<li>Leánykérés özönvízelőtti módon <span class="ralign"><a href=
"#Page_110">110</a></span></li>
<li>Menyegzői kéjutazás a föld alatt <span class="ralign"><a href=
"#Page_117">117</a></span></li>
<li>Kain sírboltja <span class="ralign"><a href=
"#Page_125">125</a></span></li>
<li>Ős genealogia <span class="ralign"><a href=
"#Page_132">132</a></span></li>
<li>Az új ég <span class="ralign"><a href=
"#Page_133">133</a></span></li>
<li>A Tegetthoff <span class="ralign"><a href=
"#Page_139">139</a></span></li>
<li>Egy újjá születő föld <span class="ralign"><a href=
"#Page_145">145</a></span></li>
<li>Az új teremtés műve <span class="ralign"><a href=
"#Page_151">151</a></span></li>
<li>Ne tovább <span class="ralign"><a href=
"#Page_164">164</a></span></li>
</ul>
<p><span class="pagenum"><a name="Page_280" id=
"Page_280">-280-</a></span></p>
<h3>A KI A SZIVÉT A HOMLOKÁN HORDJA.</h3>
<ul class="TOC">
<li>Alof-beth-gomál Mollah <span class="ralign"><a href=
"#Page_169">169</a></span></li>
<li>Tefik bey és a próféta <span class="ralign"><a href=
"#Page_172">172</a></span></li>
<li>A drága hold és az olcsó herczegnő <span class=
"ralign"><a href="#Page_179">179</a></span></li>
<li>El-Kába Yehram <span class="ralign"><a href=
"#Page_192">192</a></span></li>
<li>A szultánleányok regéi <span class="ralign"><a href=
"#Page_201">201</a></span></li>
<li>A szép Gamila története <span class="ralign"><a href=
"#Page_210">210</a></span></li>
<li>A gonosz Abu Lahab legendája <span class="ralign"><a href=
"#Page_216">216</a></span></li>
<li>A mitől a férfi arcza fehér lesz <span class="ralign"><a href=
"#Page_221">221</a></span></li>
<li>A mitől a férfi arcza még pirosabb lesz <span class=
"ralign"><a href="#Page_224">224</a></span></li>
<li>Az a sziv a homlokon <span class="ralign"><a href=
"#Page_232">232</a></span></li>
<li>Palmyra, az eldorádói herczegnő <span class="ralign"><a href=
"#Page_239">239</a></span></li>
<li>Ismét az Alof-beth-gomál Mollah <span class="ralign"><a href=
"#Page_246">246</a></span></li>
<li>A paradicsomban <span class="ralign"><a href=
"#Page_254">254</a></span></li>
<li>A zöld leány tanácsa <span class="ralign"><a href=
"#Page_270">270</a></span></li>
<li>Mit talál Tefik bey – el Ghazi – otthon <span class=
"ralign"><a href="#Page_276">276</a></span></li>
</ul>
<hr class="chap" />
<div class="chapter"></div>
<div class="transnote">
<h3>Javítások.</h3>
<p>Az eredeti szöveg helyesírásán nem változtattunk.</p>
<p>A nyomdai hibákat javítottuk. Ezek listája:</p>
<table>
<tr>
<td class="tdr"><a href="#Page_26">26</a></td>
<td>öles lábszáraíval</td>
<td>öles lábszáraival</td>
</tr>
<tr>
<td class="tdr"><a href="#Page_28">28</a></td>
<td>O, a ki</td>
<td>Ő, a ki</td>
</tr>
<tr>
<td class="tdr"><a href="#Page_31">31</a></td>
<td>is egym sba</td>
<td>is egymásba</td>
</tr>
<tr>
<td class="tdr"><a href="#Page_35">35</a></td>
<td>folyosón végíg</td>
<td>folyosón végig</td>
</tr>
<tr>
<td class="tdr"><a href="#Page_111">111</a></td>
<td>«Meachssow! felelt</td>
<td>«Meachssow!» felelt</td>
</tr>
<tr>
<td class="tdr"><a href="#Page_147">147</a></td>
<td>nem engedettt</td>
<td>nem engedett</td>
</tr>
<tr>
<td class="tdr"><a href="#Page_175">175</a></td>
<td>khedive herczegkisassszonyát</td>
<td>khedive herczegkisasszonyát</td>
</tr>
<tr>
<td class="tdr"><a href="#Page_215">215</a></td>
<td>arszot látni</td>
<td>arczot látni</td>
</tr>
<tr>
<td class="tdr"><a href="#Page_215">215</a></td>
<td>hogy míkor</td>
<td>hogy mikor</td>
</tr>
<tr>
<td class="tdr"><a href="#Page_250">250</a></td>
<td>előtt megjeleník</td>
<td>előtt megjelenik</td>
</tr>
<tr>
<td class="tdr"><a href="#Page_263">263</a></td>
<td>lesz ennnek</td>
<td>lesz ennek</td>
</tr>
<tr>
<td class="tdr"><a href="#Page_274">274</a></td>
<td>«Olaf.«</td>
<td>«Olaf.»</td>
</tr>
<tr>
<td class="tdr"><a href="#Page_274">274</a></td>
<td>«Jud.«</td>
<td>«Jud.»</td>
</tr>
<tr>
<td class="tdr"><a href="#Page_276">276</a></td>
<td>TÉFIK BEY</td>
<td>TEFIK BEY</td>
</tr>
</table>
</div>

</body>
</html>
